<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml" xml:lang="hi" lang="hi">
<head><link rel="stylesheet" type="text/css" href="stylesheet.css" />
<title>part0007</title>
</head>
<body class="class-0">
<div id="toc6____________" class="class_114">अनुवर्तन दो</div>
<div class="class_116">मंच में कोई परिवर्तन नहीं है, सिवाय इसके कि बिजली की बत्तियां गुल होने से चार-छः जगह बड़ी-बड़ी मोमबत्तियां जला दी गई हैं। अंगीठी में लकड़ियां सुलग रही हैं। उनकी आंच से भी हल्की रोशनी है। पुल टूट चुका है। तेज बारिश हो रही है। पर्दा उठता है तो अयूब और उसकी पत्नी सलमा ही नजर आते हैं। पण्डित और नीरा कहीं बाहर हैं। अब्दुल्ला और नियामत भी बाहर हैं। तेज बहते पानी और चलती तेज हवा का स्वर। अयूब और सलमा फायर प्लेस के पास गुमसुम बैठे हैं। पीछे से अब्दुल्ला और नियामत की आवाजें आ रही हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">नियामत हो! इधर पानी आ गया है…</div>
<div class="class_86">नियामत</div>
<div class="class_82">:</div>
<div class="class_84">इधर सब टूट रहा है हो…संभल के ऊपर निकल जाओ…</div>
<div class="class_86">अब्दुल्ला</div>
<div class="class_82">:</div>
<div class="class_84">हां हो…</div>
<div class="class_86">अयूब</div>
<div class="class_82">:</div>
<div class="class_84">मैं समझता हूं, हम यहां बिल्कुल अकेले हैं…क्यों?</div>
<div class="class_86">सलमा</div>
<div class="class_82">:</div>
<div class="class_84">जब मुसीबत आती है तो सब अकेले ही होते हैं…मुसीबत की शक्लें अलग-अलग हो सकती हैं। छुटकारा इतना आसान तो नहीं है।</div>
<div class="class_86">अयूब</div>
<div class="class_82">:</div>
<div class="class_84">तुम्हें इस बात का अफसोस है कि मैंने वक्त से तुम्हारा हाथ खींचकर पीछे क्यों हटा लिया…खुद छुटकारा चाहते हुए तुम्हें क्यों बचा लिया?</div>
<div class="class_116">सलमा चुप रहती है। वह उठकर बाहर की ओर चल देती है।</div>
<div class="class_122">(उसका हाथ पकड़कर) कहां जा रही हो?</div>
<div class="class_86">सलमा</div>
<div class="class_82">:</div>
<div class="class_84">जहां सचमुच अकेली रह सकूं।</div>
<div class="class_86">अयूब</div>
<div class="class_82">:</div>
<div class="class_84">आदमी कभी कहीं भी अकेला नहीं हो पाता।</div>
<div class="class_86">सलमा</div>
<div class="class_82">:</div>
<div class="class_84">मुझे अपने चारों तरफ अंधेरे का ऐसा गार चाहिए जिसमें…</div>
<div class="class_86">अयूब</div>
<div class="class_82">:</div>
<div class="class_84">अंधेरे में क्या चेहरे नहीं होते?</div>
<div class="class_86">सलमा</div>
<div class="class_82">:</div>
<div class="class_84">कैसे चेहरे?</div>
<div class="class_86">अयूब</div>
<div class="class_82">:</div>
<div class="class_84">आज के चेहरे, कल के चेहरे…बरसों पहले देखे और भीगे हुए चेहरे और कभी न देखे हुए चेहरे…</div>
<div class="class_86">सलमा</div>
<div class="class_82">:</div>
<div class="class_84">तुम कहना क्या चाहते हो?</div>
<div class="class_86">अयूब</div>
<div class="class_82">:</div>
<div class="class_84">यही कि चेहरों से बचना आसान नहीं है। मन में जो ख्याल आते हैं, उन ख्यालों के भी चेहरे होते हैं।</div>
<div class="class_86">सलमा</div>
<div class="class_82">:</div>
<div class="class_84">मुझे तुम हमेशा चेहरों को लेकर शर्मिन्दा कर सकते हो…खुद भी अगर शर्मिन्दा हो सकते तो शायद हम एक-दूसरे के चेहरों को ज्यादा पहचान पाते…तुमने कल यहां उस लड़की रीता के साथ जो कुछ करने की कोशिश की…वह भी तो एक चेहरा है उसके लिए भी तुम शर्मिन्दा नहीं हो सकते…</div>
<div class="class_86">अयूब</div>
<div class="class_82">:</div>
<div class="class_84">सिर्फ इसलिए शर्मिन्दा महसूस करूं कि कल जो कुछ हुआ या किया वह औरों के सामने हुआ। क्यों? औरों के सामने न हुआ होता तो तुम्हें तकलीफ न होती…</div>
<div class="class_86">सलमा</div>
<div class="class_82">:</div>
<div class="class_84">मुझे नहीं मालूम…</div>
<div class="class_116">बाहर की ओर जाती है।</div>
<div class="class_86">अयूब</div>
<div class="class_82">:</div>
<div class="class_84">(चीखकर) तुम्हें मालूम होना चाहिए…</div>
<div class="class_86">सलमा</div>
<div class="class_82">:</div>
<div class="class_84">(कमरे में पण्डित और झुनझुनवाला को देखकर लौट आती है) तुम धीमे नहीं बोल सकते। यहां वो लोग भी हैं।</div>
<div class="class_86">अयूब</div>
<div class="class_82">:</div>
<div class="class_84">लोग…लोग…लोग। मैं तुमसे बात कर रहा हूं…लोगों से नहीं।</div>
<div class="class_86">सलमा</div>
<div class="class_82">:</div>
<div class="class_84">लेकिन और लोग भी सुन रहे हैं…</div>
<div class="class_86">अयूब</div>
<div class="class_82">:</div>
<div class="class_84">सुन भी लें तो क्या होगा? पुल टूट चुका है…बाढ़ का पानी बढ़ता जा रहा है…यह जगह कभी भी डूब सकती है और हम सब मौत के मुंह में किसी भी पल समा सकते हैं…उसके बाद कौन-सी बात कोई कहीं लेकर जा सकेगा…सब बातें होकर भी यहीं खत्म हो जाएंगी…</div>
<div class="class_116">पण्डित और झुनझुनवाला आते हैं। पण्डित के हाथ में ताश की गड्डी है। झुनझुनवाला हिसाब का कागज देख रहा है। एक कुत्ते के भौंकने की आवाज आती है।</div>
<div class="class_86">पण्डित</div>
<div class="class_82">:</div>
<div class="class_84">(सलमा से) आप हमें देखकर डर गई थीं?</div>
<div class="class_86">सलमा</div>
<div class="class_82">:</div>
<div class="class_84">नहीं तो…पुल टूटने के वक्त आप वहीं पर थे?</div>
<div class="class_86">झुनझुनवाला</div>
<div class="class_82">:</div>
<div class="class_84">हां…खुशकिस्मती से हम बच गए।</div>
<div class="class_86">पण्डित</div>
<div class="class_82">:</div>
<div class="class_84">कितनी देर के लिए? (गड्डी फेंकता है) जो वक्त बचा है उसमें दो हाथ और हो जाएं…(बैठ जाता है) आओ…</div>
<div class="class_116">सब बैठ जाते हैं। बाढ़ की आवाज, शहतीरें टूटने और बहने की आवाज, कुत्ते के भौंकने की आवाज, कुछ क्षणों की भयानक खामोशी।</div>
<div class="class_86">सलमा</div>
<div class="class_82">:</div>
<div class="class_84">(भय के बाद कुछ आवश्स्त होकर) आप लोग ताश नहीं खेल रहे…खेलिए।</div>
<div class="class_86">झुनझुनवाला</div>
<div class="class_82">:</div>
<div class="class_84">नहीं…हम लोग ताश नहीं खेल रहे हैं।</div>
<div class="class_116">एक क्षण की खामोशी।</div>
<div class="class_86">पण्डित</div>
<div class="class_82">:</div>
<div class="class_84">(सलमा-अयूब को देखकर) आप लोग बात नहीं कर रहे, कीजिए…</div>
<div class="class_86">अयूब</div>
<div class="class_82">:</div>
<div class="class_84">नहीं, हम लोग बात नहीं कर रहे।</div>
<div class="class_86">पण्डित</div>
<div class="class_82">:</div>
<div class="class_84">तो?</div>
<div class="class_86">सलमा</div>
<div class="class_82">:</div>
<div class="class_84">कुछ न करने के लिए भी तो आदमी को जगह और वक्त चाहिए।</div>
<div class="class_86">झुनझुनवाला</div>
<div class="class_82">:</div>
<div class="class_84">पर जगह बची कहां है? एनेक्सी आधी डूब चुकी है…सब जगह पानी भर चुका है…</div>
<div class="class_86">सलमा</div>
<div class="class_82">:</div>
<div class="class_84">जगह न हो…पर वक्त तो है।</div>
<div class="class_86">अयूब</div>
<div class="class_82">:</div>
<div class="class_84">कितना?</div>
<div class="class_86">पण्डित</div>
<div class="class_82">:</div>
<div class="class_84">देखता हूं (झुनझुनवाला से) आओ, देख आएं।</div>
<div class="class_86">झुनझुनवाला</div>
<div class="class_82">:</div>
<div class="class_84">क्या? (चलते हुए)</div>
<div class="class_86">पण्डित</div>
<div class="class_82">:</div>
<div class="class_84">वक्त! कितना वक्त है।</div>
<div class="class_116">उसे पकड़कर खींच ले जाता है। तभी रीता और नीरा आती हैं। दोनों बहस करती चली आ रही हैं।</div>
<div class="class_86">नीरा</div>
<div class="class_82">:</div>
<div class="class_84">मैं कहती हूं…धार में जो बहा जा रहा था वह पुतला था।</div>
<div class="class_86">रीता</div>
<div class="class_82">:</div>
<div class="class_84">आदमी था।</div>
<div class="class_86">नीरा</div>
<div class="class_82">:</div>
<div class="class_84">पुतला था। आदमी था, तो उसकी चमड़ी का रंग आदमियों जैसा क्यों नहीं था?</div>
<div class="class_86">रीता</div>
<div class="class_82">:</div>
<div class="class_84">आदमी था। पुतला था, तो उसके हाथ-पैर आदमियों जैसे क्यों थे?</div>
<div class="class_86">अयूब</div>
<div class="class_82">:</div>
<div class="class_84">आदमी और पुतला! झगड़ा क्या है? आदमी और पुतले में फर्क क्या होता है?</div>
<div class="class_86">रीता</div>
<div class="class_82">:</div>
<div class="class_84">आदमी और जानवर में क्या फर्क होता है?</div>
<div class="class_86">सलमा</div>
<div class="class_82">:</div>
<div class="class_84">आदमी के लिए जानवर और औरत में क्या फर्क होता है?</div>
<div class="class_116">अब्दुल्ला और नियामत भागते हुए आते हैं। दूसरी ओर से पण्डित और झुनझुनवाला आते हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">(घबराया हुआ) अब कोई रास्ता नहीं है। या खुदा!</div>
<div class="class_86">पण्डित</div>
<div class="class_82">:</div>
<div class="class_84">क्या कहा…</div>
<div class="class_86">नियामत</div>
<div class="class_82">:</div>
<div class="class_84">पानी चारों तरफ से घेरकर बढ़ रहा है…</div>
<div class="class_86">झुनझुनवाला</div>
<div class="class_82">:</div>
<div class="class_84">इधर पीछे से कोई रास्ता…</div>
<div class="class_86">नियामत</div>
<div class="class_82">:</div>
<div class="class_84">कहां का?</div>
<div class="class_86">पण्डित</div>
<div class="class_82">:</div>
<div class="class_84">जहन्नुम का। ये जिन्दगी से भागने और जिन्दगी में घुसने के लिए हमेशा पीछे का रास्ता ही खोजता रहा…</div>
<div class="class_86">झुनझुनवाला</div>
<div class="class_82">:</div>
<div class="class_84">बकवास मत करो…</div>
<div class="class_86">अब्दुल्ला</div>
<div class="class_82">:</div>
<div class="class_84">(टेलीफोन बार-बार मिलाता है और रख देता है) हिश्…(फिर मिलाता है। सब चुप हो जाते हैं, फिर रख देता है) या खुदा! मैं क्या कर सकता हूं, जो होना होगा, होगा। (फिर टेलीफोन का नम्बर मिलाकर हताश भाव से बोलता है) या खुदा…</div>
<div class="class_86">नियामत</div>
<div class="class_82">:</div>
<div class="class_84">खुदा को टेलीफोन कर रहा है।</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा…(टेलीफोन का रिसीवर उसके हाथ में झूल जाता है)।</div>
<div class="class_86">पण्डित</div>
<div class="class_82">:</div>
<div class="class_84">खुदा से बात करनी है तो झुनझुनवाला को करने दे…ये खुदा के यहां भी पीछे के दरवाजे से घुसने की तैयारी बहुत दिनों से कर रहा है।</div>
<div class="class_86">अब्दुल्ला</div>
<div class="class_82">:</div>
<div class="class_84">हिश्…</div>
<div class="class_116">तभी एनेक्सी टूटने की भयानक आवाज… और रोते हुए भागते कुत्ते की आवाज। रोते भागते कुत्ते की आवाज तेजी से आती है और एकाएक खत्म हो जाती है। सब पीछे की ओर जाकर बढ़ते पानी को देखते हैं।</div>
<div class="class_86">झुनझुनवाला</div>
<div class="class_82">:</div>
<div class="class_84">एनेक्सी टूट रही है।</div>
<div class="class_86">अयूब</div>
<div class="class_82">:</div>
<div class="class_84">हां, लगता तो यही है।</div>
<div class="class_86">सलमा</div>
<div class="class_82">:</div>
<div class="class_84">कुछ किया नहीं जा सकता, उसे बचाने को?</div>
<div class="class_86">झुनझुनवाला</div>
<div class="class_82">:</div>
<div class="class_84">एनेक्सी को?</div>
<div class="class_86">पण्डित</div>
<div class="class_82">:</div>
<div class="class_84">नहीं, कुत्ते को!</div>
<div class="class_86">सलमा</div>
<div class="class_82">:</div>
<div class="class_84">जब जमीन ही नहीं बचेगी, तो कुत्ते का बचाव कैसे होगा!</div>
<div class="class_86">नीरा</div>
<div class="class_82">:</div>
<div class="class_84">बेचारा कैसा छटपटा रहा है।</div>
<div class="class_86">सलमा</div>
<div class="class_82">:</div>
<div class="class_84">कुछ देर में यही हश्र यहां होने वाला है।</div>
<div class="class_86">झुनझुनवाला</div>
<div class="class_82">:</div>
<div class="class_84">यहां भी।</div>
<div class="class_86">पण्डित</div>
<div class="class_82">:</div>
<div class="class_84">हां, यहां आठ-आठ कुत्ते इसी तरह छटपटाएंगे…</div>
<div class="class_86">झुनझुनवाला</div>
<div class="class_82">:</div>
<div class="class_84">यहां…कुत्ते…</div>
<div class="class_86">रीता</div>
<div class="class_82">:</div>
<div class="class_84">हां, हम सब लोग। चल नीरा…मरना है तो हम अपनी तरह मरेंगे…</div>
<div class="class_116">नीरा को लिए हुए टेबिल-टेनिस वाले कमरे में चली जाती है।</div>
<div class="class_86">पण्डित</div>
<div class="class_82">:</div>
<div class="class_84">कुत्ते…मैं, तू…वह…</div>
<div class="class_116">अयूब की तरफ इशारा करता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(जैसे अपने में डूबा हुआ है) मैंने शफी साहब से छुट्टी मांगी थी…नहीं दी जालिम ने।</div>
<div class="class_86">नियामत</div>
<div class="class_82">:</div>
<div class="class_84">अब फोन पर मांग ले, मिल जाएगी।</div>
<div class="class_86">अब्दुल्ला</div>
<div class="class_82">:</div>
<div class="class_84">मैं एक बार…सिर्फ एक बार अपने लड़के का मुंह तो देख लेता। फिर चाहे जो हो जाता…</div>
<div class="class_86">नियामत</div>
<div class="class_82">:</div>
<div class="class_84">यहां का हिसाब तब कौन देखता! अब लड़के की बात मत सोच। रसद की फिक्र कर। यहां खुराक कितनी है?</div>
<div class="class_86">अयूब</div>
<div class="class_82">:</div>
<div class="class_84">हां, कुछ है यहां? आखिर रात तो काटनी ही है….सलमा चुपचाप किचिन की तरफ चली जाती है।</div>
<div class="class_86">पण्डित</div>
<div class="class_82">:</div>
<div class="class_84">और मरना भी है तो खा-पीकर मरना है…झुनझुनवाला तो भूखा मर भी नहीं पाएगा। है कुछ खाने-पीने का सामान…</div>
<div class="class_86">अब्दुल्ला</div>
<div class="class_82">:</div>
<div class="class_84">पीने का सामान बहुत है। पर खाने का…दो वक्त का चावल, एक वक्त की गंदुम। गोश्त सारा सड़ गया है। मैंने शफी साहब से कहा था..</div>
<div class="class_116">अयूब बाहर की ओर देखने चला जाता है।</div>
<div class="class_86">नियामत</div>
<div class="class_82">:</div>
<div class="class_84">दो वक्त का चावल, एक वक्त की गंदुम…पर जब तक शफी साहब का हुक्म न मिले…</div>
<div class="class_86">पण्डित</div>
<div class="class_82">:</div>
<div class="class_84">खैर, सब ठीक हो जाएगा…</div>
<div class="class_86">झुनझुनवाला</div>
<div class="class_82">:</div>
<div class="class_84">खाक ठीक हो जाएगा…</div>
<div class="class_86">पण्डित</div>
<div class="class_82">:</div>
<div class="class_84">नम्बर ट्राई करो…</div>
<div class="class_86">अब्दुल्ला</div>
<div class="class_82">:</div>
<div class="class_84">नम्बर नहीं मिल रहा है।</div>
<div class="class_86">पण्डित</div>
<div class="class_82">:</div>
<div class="class_84">(नम्बर ट्राई करके) घंटी बज रही है।</div>
<div class="class_116">सब लोगों में हलचल।</div>
<div class="class_86">नीरा</div>
<div class="class_82">:</div>
<div class="class_84">घंटी बज रही है…मुझे ममी से कहलाना है कि मैं यहां चली आई थी…वे फिकर कर रही होंगी।</div>
<div class="class_86">झुनझुनवाला</div>
<div class="class_82">:</div>
<div class="class_84">टूरिस्ट अफसर से कहो, बचाने का इन्तजाम नहीं किया जाए…</div>
<div class="class_86">नियामत</div>
<div class="class_82">:</div>
<div class="class_84">यह भी कह दीजिए कि दरवाजे तो हमने सब बन्द कर लिए थे पर निकलने से पहले पुल टूट गया है…अब हम क्या करें।</div>
<div class="class_86">अब्दुल्ला</div>
<div class="class_82">:</div>
<div class="class_84">शफी साहब मिल जाएं तो कह दीजिए…</div>
<div class="class_86">पण्डित</div>
<div class="class_82">:</div>
<div class="class_84">(काटकर) कोई उठा नहीं रहा।</div>
<div class="class_86">झुनझुनवाला</div>
<div class="class_82">:</div>
<div class="class_84">फिर से डायल करो…</div>
<div class="class_86">पण्डित</div>
<div class="class_82">:</div>
<div class="class_84">नहीं, घंटी बज रही है…शायद कोई उठा ही ले। खामोश…ठीक से सुनने दो…</div>
<div class="class_86">अयूब</div>
<div class="class_82">:</div>
<div class="class_84">(खामोशी देखकर) ये काठ क्यों मार गया है सबको!</div>
<div class="class_86">पण्डित</div>
<div class="class_82">:</div>
<div class="class_84">श् श्…श् श्…घंटी बज रही है।</div>
<div class="class_116">अयूब हंसता है।</div>
<div class="class_122">श् श् यह हंसने का वक्त नहीं है।</div>
<div class="class_86">अयूब</div>
<div class="class_82">:</div>
<div class="class_84">हंसने का वक्त नहीं है! बाहर देखा है क्या हो रहा है?</div>
<div class="class_86">झुनझुनवाला</div>
<div class="class_82">:</div>
<div class="class_84">लोग दूरबीन लिए इधर देख रहे हैं। हाथ हिला रहे हैं…</div>
<div class="class_86">अब्दुल्ला</div>
<div class="class_82">:</div>
<div class="class_84">जैसे हम लम्बे सफर पर जा रहे हों।</div>
<div class="class_86">झुनझुनवाला</div>
<div class="class_82">:</div>
<div class="class_84">कौन-कौन लोग हैं?</div>
<div class="class_86">अयूब</div>
<div class="class_82">:</div>
<div class="class_84">कौन-कौन है और कौन नहीं है, इसका कुछ पता चल सकता है, यहां से?</div>
<div class="class_86">पण्डित</div>
<div class="class_82">:</div>
<div class="class_84">श् श् श् श्!</div>
<div class="class_86">झुनझुनवाला</div>
<div class="class_82">:</div>
<div class="class_84">उधर से उठाया किसी ने?</div>
<div class="class_86">पण्डित</div>
<div class="class_82">:</div>
<div class="class_84">नहीं, अभी घंटी बज रही है…</div>
<div class="class_86">नियामत</div>
<div class="class_82">:</div>
<div class="class_84">सिर्फ घंटी ही बजती रहेगी।</div>
<div class="class_86">अयूब</div>
<div class="class_82">:</div>
<div class="class_84">हां, सुनने वाले इस वक्त दुरबीनों से देख रहे हैं…हाथ हिला रहे हैं।</div>
<div class="class_86">झुनझुनवाला</div>
<div class="class_82">:</div>
<div class="class_84">उन्हें रस्से फेंकने चाहिए।</div>
<div class="class_86">अयूब</div>
<div class="class_82">:</div>
<div class="class_84">रस्सा पकड़कर दरिया कौन-कौन लांघेगा?</div>
<div class="class_86">पण्डित</div>
<div class="class_82">:</div>
<div class="class_84">श् श् श् श्…</div>
<div class="class_86">झुनझुनवाला</div>
<div class="class_82">:</div>
<div class="class_84">रस्सा इतने लोगों का बोझ एकसाथ संभाल पाएगा?</div>
<div class="class_86">अयूब</div>
<div class="class_82">:</div>
<div class="class_84">हम कितने लोग हैं?</div>
<div class="class_86">अब्दुल्ला</div>
<div class="class_82">:</div>
<div class="class_84">एक दो तीन चार…पाँच…</div>
<div class="class_86">नियामत</div>
<div class="class_82">:</div>
<div class="class_84">और बाकी लोग कहां हैं? बेगम और वो लड़कियां…</div>
<div class="class_86">झुनझुनवाला</div>
<div class="class_82">:</div>
<div class="class_84">उन्हें छोड़ो।</div>
<div class="class_86">पण्डित</div>
<div class="class_82">:</div>
<div class="class_84">श् श्…श् श्…हलो। उधर से किसी ने उठाया है रिसीवर…हलो…(सब टेलीफोन को घेर लेते हैं। सब टेलीफोन के रिसीवर में चीखते हैं—हलो…हलो…हलो।)</div>
<div class="class_86">पण्डित</div>
<div class="class_82">:</div>
<div class="class_84">(रिसीवर लेकर) हल्लो। हूं…टेलीफोन डेड हो गया है।</div>
<div class="class_86">झुनझुनवाला</div>
<div class="class_82">:</div>
<div class="class_84">डेड! (हाथ में लेकर सुनता है और कमानी पर पटक देता है।)</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा! अब क्या होगा!</div>
<div class="class_86">नियामत</div>
<div class="class_82">:</div>
<div class="class_84">खुदा छुट्टी देगा। (रिसीवर उठाकर अब्दुल्ला की ओर बढ़ाते हुए) ले, खुदा को फोन कर!</div>
<div class="class_116">पानी की तेज आवाज, एनेक्सी के एक और हिस्से के टूटने की आवाज, सब सहमे खड़े रह जाते हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">मौत बहुत नज़दीक है। अब…(हिसाब की कापी खोजता है)</div>
<div class="class_122">कापी कहां है?</div>
<div class="class_116">कापी उठाता है।</div>
<div class="class_86">नियामत</div>
<div class="class_82">:</div>
<div class="class_84">हिसाब देकर मरेगा?</div>
<div class="class_86">अब्दुल्ला</div>
<div class="class_82">:</div>
<div class="class_84">(घबराकर) क्या पता पानी कहां तक आ गया है!</div>
<div class="class_86">झुनझुनवाला</div>
<div class="class_82">:</div>
<div class="class_84">लगता है, यहां तक बढ़ आया है। (इशारा करता है।)</div>
<div class="class_86">पण्डित</div>
<div class="class_82">:</div>
<div class="class_84">आओ, चलकर देख तो लें, हमें कितने पानी में मरना है। आओ…</div>
<div class="class_116">झुनझुनवाला पीछे जाता है।</div>
<div class="class_86">अयूब</div>
<div class="class_82">:</div>
<div class="class_84">देखें कहां तक आ गया है, आओ…</div>
<div class="class_116">अब्दुल्ला और नियामत भी पीछे जाते हैं। सलपा हाथ में खाने की खाली प्लेटें लिए आती है।</div>
<div class="class_86">सलमा</div>
<div class="class_82">:</div>
<div class="class_84">अरे सब कहां हैं? कोई प्लेटें तो लगा लो…</div>
<div class="class_116">इधर-उधर देखकर चली जाती है, प्लेटें रख जाती है।</div>
<div class="class_116">पण्डित और झुनझुनवाला लड़ते-झगड़ते आते हैं।</div>
<div class="class_86">झुनझुनवाला</div>
<div class="class_82">:</div>
<div class="class_84">अब पानी का रुकना और इस इमारात का बचना मुश्किल है।</div>
<div class="class_86">पण्डित</div>
<div class="class_82">:</div>
<div class="class_84">तो मैं क्या करूं?</div>
<div class="class_86">नियामत</div>
<div class="class_82">:</div>
<div class="class_84">(एकदम आकर, बेहद घबराए स्वर में) चलकर पत्थरों की बाड़ बनाइए…पानी को रोकने की कोशिश कीजिए।</div>
<div class="class_86">पण्डित</div>
<div class="class_82">:</div>
<div class="class_84">यह सब बेकार बात है। जो पानी नीचे से जमीन को काट रहा है, क्या पत्थरों के रोके से रुकेगा?</div>
<div class="class_86">झुनझुनवाला</div>
<div class="class_82">:</div>
<div class="class_84">तुम इसका हौंसला पस्त क्यों कर रहे हो? तुम्हें पत्थर नहीं रखने हैं तो तुम चले क्यों नहीं जाते?</div>
<div class="class_86">पण्डित</div>
<div class="class_82">:</div>
<div class="class_84">कहां? जाने की जगह कहां है?</div>
<div class="class_86">अब्दुल्ला</div>
<div class="class_82">:</div>
<div class="class_84">(आकर) आइए, हाथ बटाइए। जल्दी आइए…</div>
<div class="class_86">पण्डित</div>
<div class="class_82">:</div>
<div class="class_84">ठीक है। चले चलते हैं। पर वो बेगम साहिबा, वे दोनों लड़कियां और अयूब साहब कहां हैं?</div>
<div class="class_86">नियामत</div>
<div class="class_82">:</div>
<div class="class_84">दोनों लड़कियां और बेगम खाना बना रही हैं।</div>
<div class="class_86">पण्डित</div>
<div class="class_82">:</div>
<div class="class_84">ठीक। बहुत ठीक। पानी को रोकेंगे, नम्बर एक। नम्बर दो—खाना खाएंगे और नम्बर तीन—कुत्तों की तरह मर जाएंगे।</div>
<div class="class_86">झुनझुनवाला</div>
<div class="class_82">:</div>
<div class="class_84">‘सवाल फलसफा’ बघारने का नहीं, सवाल जिन्दगी और मौत का है।</div>
<div class="class_86">पण्डित</div>
<div class="class_82">:</div>
<div class="class_84">सवाल जिन्दगी और मौत का भी नहीं, मौत और उसकी टाइमिंग का है।</div>
<div class="class_86">झुनझुनवाला</div>
<div class="class_82">:</div>
<div class="class_84">(चीखकर) ये मौत की बात बन्द करो, नहीं तो मैं तुम्हारी जान ले लूंगा।</div>
<div class="class_86">पण्डित</div>
<div class="class_82">:</div>
<div class="class_84">(हंसकर) देख और सोच लो दोस्त, हम दोनों में से मौत के ज्यादा नज़दीक कौन है।</div>
<div class="class_86">झुनझुनवाला</div>
<div class="class_82">:</div>
<div class="class_84">(पण्डित पर झपटकर गला पकड़ते हुए) मैं अभी तुम्हें बताता हूं, ज्यादा नज़दीक कौन है।</div>
<div class="class_86">अब्दुल्ला</div>
<div class="class_82">:</div>
<div class="class_84">अरे रे रे…आप लोग यह क्या कर रहे हैं?</div>
<div class="class_116">नीरा एक प्लेट में डबलरोटी के स्लाइस लेकर आती है, पण्डित और झुनझुनवाला को इस हाल में देखकर चीखती, भागती है।</div>
<div class="class_86">नीरा</div>
<div class="class_82">:</div>
<div class="class_84">दीदी…दीदी…देखो…दीदी।</div>
<div class="class_122">पण्डित और झुनझुनवाला, गुस्से में हांफते हुए एक-दूसरे के सामने खड़े हैं, नियामत उन्हें अलग कर देता है।</div>
<div class="class_86">नियामत</div>
<div class="class_82">:</div>
<div class="class_84">(दोनों की बांहें पकड़कर) आप आइए हमारे साथ…पानी अगर ऊपर तक आ गया तो कोई नहीं बचेगा…(अब्दुल्ला से) तू क्या सोच रहा है? आ!</div>
<div class="class_116">नियामत दोनों को साथ लिए चला जाता है। पीछे-पीछे अब्दुल्ला भी जाता है। तभी किचिन के पास वाले दरवाले से अयूब आता है। बार के पास आकर खाली शीशी मारकर बार का ताला तोड़ता है। उसमें से एक बोतल शराब निकालता है और सील तोड़कर घूंट भरता हुआ उसी ओर चला जाता है जिधर से आया था। उसके पास जाते ही नीरा कुछ खाने का सामान लेकर आती है, मेज पर लगाती है। सलमा भी आती है, वह कुछ और खाने का सामान लिए हुए है।</div>
<div class="class_86">नीरा</div>
<div class="class_82">:</div>
<div class="class_84">दीदी तो यहां भी नहीं हैं। कहां चली गर्इं?</div>
<div class="class_86">सलमा</div>
<div class="class_82">:</div>
<div class="class_84">(सामान रखते हुए) उन लोगों का हाथ बंटा रही होगी? (इशारा उस तरफ है जहां अब्दुल्ला वगैरह पत्थर रखने गए हैं) तुम खाने के लिए बुला लो सबको…मैं तब तक सालन ले आऊं…</div>
<div class="class_116">जाती है।</div>
<div class="class_86">नीरा</div>
<div class="class_82">:</div>
<div class="class_84">बुलाने कौन जाएगा…हूं…</div>
<div class="class_116">किचिन में चली जाती है। तभी लस्तपस्त भीगा हुआ झुनझुनवाला आता है। पीछे-पीछे पण्डित हांफता हुआ।</div>
<div class="class_86">झुनझुनवाला</div>
<div class="class_82">:</div>
<div class="class_84">मेरी बांहें जवाब दे गई हैं…मुझसे पत्थर नहीं उठाए जा सकते।</div>
<div class="class_86">पण्डित</div>
<div class="class_82">:</div>
<div class="class_84">मौत उठा पाओगे?</div>
<div class="class_86">झुनझुनवाला</div>
<div class="class_82">:</div>
<div class="class_84">मैं कहता हूं बकबास बन्द करो। मौत…मौत…।</div>
<div class="class_116">तभी अब्दुल्ला और नियामत भीगे हुए आते हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">आप लोग यहां आ गए? इसका मतलब है बचाव का इंतजाम करना छोड़ दिया जाए!</div>
<div class="class_86">झुनझुनवाला</div>
<div class="class_82">:</div>
<div class="class_84">कोई और रास्ता सोचो अब्दुल्ला।</div>
<div class="class_86">अब्दुल्ला</div>
<div class="class_82">:</div>
<div class="class_84">कोई और रास्ता…और. क्या रास्ता हो सकता है?</div>
<div class="class_86">पण्डित</div>
<div class="class_82">:</div>
<div class="class_84">एक रास्ता हवा में है…(झुनझुनवाला की ओर इशारा करके) इसे मालूम है। इससे पूछो…जिन्दगी-भर गलत काम करके यह हवा में से रास्ता निकालकर आज तक बचता रहा है…</div>
<div class="class_86">झुनझुनवाला</div>
<div class="class_82">:</div>
<div class="class_84">पण्डित!</div>
<div class="class_116">झुनझुनवाला का चीखना सुनकर किचिन से आती सलमा और नीरा ठिठक जाती हैं। ठिठककर आगे बढ़ती हैं।</div>
<div class="class_86">सलमा</div>
<div class="class_82">:</div>
<div class="class_84">(सालन रखकर एक क्षण सबको देखती है) आप लोग खाना खा लीजिए…</div>
<div class="class_86">नियामत</div>
<div class="class_82">:</div>
<div class="class_84">(अब्दुल्ला से) चल, तब तक कोने पर दो-चार पत्थर और डाल दें…</div>
<div class="class_116">अब्दुल्ला और नियामत चले जाते हैं।</div>
<div class="class_86">नीरा</div>
<div class="class_82">:</div>
<div class="class_84">(पण्डित और झुनझुनवाला से) रीता दीदी कहां हैं? आप लोगों के साथ नहीं थीं?</div>
<div class="class_86">पण्डित</div>
<div class="class_82">:</div>
<div class="class_84">अयूब साहब कहां हैं? तुम लोगों के साथ नहीं थे…</div>
<div class="class_86">सलमा</div>
<div class="class_82">:</div>
<div class="class_84">आप लोग खाना खाइए। जो कहीं हैं वे भी आ जाएंगे अभी। (पण्डित की ओर तश्तरी बढ़ाती है) लीजिए…</div>
<div class="class_86">पण्डित</div>
<div class="class_82">:</div>
<div class="class_84">मुझे भूख नहीं है।</div>
<div class="class_86">सलमा</div>
<div class="class_82">:</div>
<div class="class_84">सचमुच नहीं है!</div>
<div class="class_86">पण्डित</div>
<div class="class_82">:</div>
<div class="class_84">(प्लेट झपट लेता है) है भूख! है भूख! भूख ही भूख है! सिर्फ भूख…</div>
<div class="class_116">प्लेट से बेतहाशा खाना शुरू करता है। तभी, रीता किचिन के पास वाले दरवाजे से हांफती, कुछ लड़खड़ाती और बेहाल-सी आती है। उसकी कमीज छाती पर फटी हुई है, बटन टूटा हुआ है। वह आकर एक कुर्सी पर बेहाल बैठ जाती है। कोई कुछ नहीं कहता, सिर्फ उसे सब लोग ताकते रह जाते हैं। सलमा चुपचाप एक क्षण उसे देखती है। फिर प्लेट में खाना डालकर देती है। रीता पागलों की तरह खाने को, फिर सबको देखती है। फिर प्लेट को देखती है।</div>
<div class="class_86">पण्डित</div>
<div class="class_82">:</div>
<div class="class_84">(उसकी तश्तरी की तरफ इशारा करके) भूख!…खाओ खाओ…भूख…</div>
<div class="class_86">रीता</div>
<div class="class_82">:</div>
<div class="class_84">हां…(हंसती है, और हंसते-हंसते रो पड़ती है) हां…हां…हां…</div>
<div class="class_86">नीरा</div>
<div class="class_82">:</div>
<div class="class_84">(अवाक्) दीदी…रीता दीदी!</div>
<div class="class_86">सलमा</div>
<div class="class_82">:</div>
<div class="class_84">(रीता को संभालकर) यहां आओ…मेरे साथ आओ…रीता को उठाकर किचिन में ले जाती है। नीरा पीछे-पीछे चली जाती है।</div>
<div class="class_86">पण्डित</div>
<div class="class_82">:</div>
<div class="class_84">(एकटक उन्हें जाता देखता रहता है। फिर झुनझुनवाला से) देखा!</div>
<div class="class_86">अयूब</div>
<div class="class_82">:</div>
<div class="class_84">(शराब के नशे में धुत्त) हां देखा…और देखूंगा…</div>
<div class="class_86">झुनझुनवाला</div>
<div class="class_82">:</div>
<div class="class_84">क्या?</div>
<div class="class_86">अयूब</div>
<div class="class_82">:</div>
<div class="class_84">औरतें।</div>
<div class="class_86">झुनझुनवाला</div>
<div class="class_82">:</div>
<div class="class_84">कहां है?</div>
<div class="class_86">अयूब</div>
<div class="class_82">:</div>
<div class="class_84">उधर…</div>
<div class="class_116">बाहर की ओर इशारा करता है।</div>
<div class="class_86">झुनझुनवाला</div>
<div class="class_82">:</div>
<div class="class_84">उधर कहां?</div>
<div class="class_86">अयूब</div>
<div class="class_82">:</div>
<div class="class_84">उदर…मुझे एक औरत चाहिए। औरत…जो मौत के खतरे के बावजूद मेरा…साथ दे सके। समझे। नहीं समझे…कोई बात नहीं…</div>
<div class="class_116">कहता हुआ बाहर की ओर लुढ़कता चला जाता है। पण्डित हाथ पोंछता हुआ उठता है।</div>
<div class="class_86">पण्डित</div>
<div class="class_82">:</div>
<div class="class_84">वो आदमी ठीक कहता है।</div>
<div class="class_86">झुनझुनवाला</div>
<div class="class_82">:</div>
<div class="class_84">क्या ठीक कहता है?</div>
<div class="class_86">पण्डित</div>
<div class="class_82">:</div>
<div class="class_84">ऐसी औरत चाहिए जो मौत के खतरे के बावजूद साथ दे सके।</div>
<div class="class_116">बार का टूटा हुआ ताला देखता है।</div>
<div class="class_86">झुनझुनवाला</div>
<div class="class_82">:</div>
<div class="class_84">ऐसी औरत होती है…</div>
<div class="class_86">पण्डित</div>
<div class="class_82">:</div>
<div class="class_84">होती है!</div>
<div class="class_86">झुनझुनवाला</div>
<div class="class_82">:</div>
<div class="class_84">कहां देखी है?</div>
<div class="class_86">पण्डित</div>
<div class="class_82">:</div>
<div class="class_84">अपने घर में! मेरी औरत…</div>
<div class="class_86">झुनझुनवाला</div>
<div class="class_82">:</div>
<div class="class_84">क्या मतलब?</div>
<div class="class_86">पण्डित</div>
<div class="class_82">:</div>
<div class="class_84">मेरी औरत! मेरी बीवी। जो मौत के खतरे के बावजूद तेरा साथ दे सकती है।</div>
<div class="class_86">झुनझुनवाला</div>
<div class="class_82">:</div>
<div class="class_84">(इधर-उधर देखकर) क्या बक रहा है तू!</div>
<div class="class_86">पण्डित</div>
<div class="class_82">:</div>
<div class="class_84">तुझे मेरी बीवी की नहीं, इस वक्त भी अपनी इज्ज्त का ख्याल है…</div>
<div class="class_86">झुनझुनवाला</div>
<div class="class_82">:</div>
<div class="class_84">यह इल्जाम है!</div>
<div class="class_86">पण्डित</div>
<div class="class_82">:</div>
<div class="class_84">तुझ पर नहीं…खुद अपने पर। ओह…यह जिंदगी…(बार के पास आकर ब्रांडी की बोतल निकालता है) पियोगे। (खुद रक घूंट पीता है) यह इल्जात है खुद अपने पर…</div>
<div class="class_116">पण्डित कहता हुआ बाहर चला जाता है। झुनझुनवाला अवाक् देखता रहता है। फिर पण्डित के पीछे चला जाता है। तभी अब्दुल्ला और नियामत आते हैं। हाथ झाड़ते, हांफते। अब्दुल्ला बार का ताला टूटा हुआ देखता है।</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा…ये ताला…और बोतलें…</div>
<div class="class_86">नियामत</div>
<div class="class_82">:</div>
<div class="class_84">बोतलें। एक बोतल तो पण्डित के हाथ में थी।</div>
<div class="class_86">अब्दुल्ला</div>
<div class="class_82">:</div>
<div class="class_84">तो ताला उसी ने तोड़ा होगा…</div>
<div class="class_86">नियामत</div>
<div class="class_82">:</div>
<div class="class_84">मैं उधर गया था, एक बोतल अयूब साहब के हाथ में थी।</div>
<div class="class_86">अब्दुल्ला</div>
<div class="class_82">:</div>
<div class="class_84">तो उन्होंने तोड़ा होगा।</div>
<div class="class_86">नियामत</div>
<div class="class_82">:</div>
<div class="class_84">और गुड्डो भी मुझे लगता है कि…</div>
<div class="class_86">अब्दुल्ला</div>
<div class="class_82">:</div>
<div class="class_84">कोई भी पिये मेरी बला से, पर हिसाब के ये पैसे कहां से आएंगे?</div>
<div class="class_86">नियामत</div>
<div class="class_82">:</div>
<div class="class_84">पैसे वसूल करना तेरा काम नहीं, तेरा काम है कापी में हिसाब लिखना।</div>
<div class="class_116">अब्दुल्ला कापी निकाल लेता है।</div>
<div class="class_122">लिख, दो बोतल!</div>
<div class="class_86">अब्दुल्ला</div>
<div class="class_82">:</div>
<div class="class_84">सब एक ही के नाम?</div>
<div class="class_86">नियामत</div>
<div class="class_82">:</div>
<div class="class_84">एक ही के नाम।</div>
<div class="class_86">अब्दुल्ला</div>
<div class="class_82">:</div>
<div class="class_84">किसके नाम?</div>
<div class="class_86">नियामत</div>
<div class="class_82">:</div>
<div class="class_84">खुदाई कहर के नाम!</div>
<div class="class_86">अब्दुल्ला</div>
<div class="class_82">:</div>
<div class="class_84">खुदाई…नहीं, नहीं…इस कहर से कौन पैसे वसूल कर सकता है?</div>
<div class="class_86">नियामत</div>
<div class="class_82">:</div>
<div class="class_84">बार का मालिक, तेरा शफी साहब। जो हरेक से पैसे वसूल कर सकता है।</div>
<div class="class_86">अब्दुल्ला</div>
<div class="class_82">:</div>
<div class="class_84">तुझे हंसी सूझ रही है?</div>
<div class="class_86">नियामत</div>
<div class="class_82">:</div>
<div class="class_84">मैं हंसी नहीं कर रहा। बल्कि दो की जगह तीन बोतल लिख…</div>
<div class="class_86">अब्दुल्ला</div>
<div class="class_82">:</div>
<div class="class_84">तो एक बोतल और भी…</div>
<div class="class_86">नियामत</div>
<div class="class_82">:</div>
<div class="class_84">एक बोतल खुद खोल ले। आधी तेरे लिए; आधी मेरे लिए।</div>
<div class="class_86">अब्दुल्ला</div>
<div class="class_82">:</div>
<div class="class_84">हंसी छोड़…(कुछ सामने देखते हुए) इस वक्त मैं एक चेहरे को अपनी आंखों से ओझल कर लेना चाहता हूं।</div>
<div class="class_86">नियामत</div>
<div class="class_82">:</div>
<div class="class_84">कौन-से चेहरे को?</div>
<div class="class_86">अब्दुल्ला</div>
<div class="class_82">:</div>
<div class="class_84">वो जो मुझे सामने नजर आ रहा है।</div>
<div class="class_86">नियामत</div>
<div class="class_82">:</div>
<div class="class_84">मेरे चेहरे को?</div>
<div class="class_86">अब्दुल्ला</div>
<div class="class_82">:</div>
<div class="class_84">नहीं, एक बूढ़े चेहरे को…जो उस पार की भीड़ में कहीं खोया हुआ है।</div>
<div class="class_86">नियामत</div>
<div class="class_82">:</div>
<div class="class_84">यहां से तो कोई चेहरा नजर नहीं आता…</div>
<div class="class_116">मुड़कर बाहर की ओर देखता है।</div>
<div class="class_86">अब्दुल्ला</div>
<div class="class_82">:</div>
<div class="class_84">सिर्फ वह चेहरा नजर आता है। वो मेरी मां के बूढ़े चेहरे जैसा है।</div>
<div class="class_86">नियामत</div>
<div class="class_82">:</div>
<div class="class_84">असल में वह चेहरा मौत का चेहरा है।</div>
<div class="class_86">अब्दुल्ला</div>
<div class="class_82">:</div>
<div class="class_84">(गुस्से से) तू चला जा यहां से…मैं इस वक्त मौत का जिक्र नहीं सुनना चाहता…एक बार अपने लड़के का चेहरा देखे बगैर मैं हरगिज नहीं मर सकता, हरगिज नहीं…</div>
<div class="class_86">नियामत</div>
<div class="class_82">:</div>
<div class="class_84">बाहर निकलकर उस पार की भीड़ पर नजर डाल। वह चेहरा भी तुझे उस भीड़ में ही कहीं नजर आ जाएगा…आ, मैं दिखाऊं तुझे।</div>
<div class="class_116">कहते-कहते नियामत बाहर निकल जाता है।</div>
<div class="class_86">अब्दुल्ला</div>
<div class="class_82">:</div>
<div class="class_84">ओ खुदा…तेरा कोई नजर आने वाला चेहरा क्यों नहीं है? (वह भी नियामत के पीछे-पीछे चला जाता है) ओह खुदा…</div>
<div class="class_116">रीता थकी और वदहवास-सी आती है। पीछे-पीछे नीरा है। नेपथ्य में अब्दुल्ला की अजान की आवाज सुनाई दे रही है। रीता और नीरा करीब-करीब झगड़ती हुई आ रही हैं।</div>
<div class="class_86">नीरा</div>
<div class="class_82">:</div>
<div class="class_84">तुम कुछ बातें नहीं करतीं दीदी? तुम्हें हुआ क्या है?</div>
<div class="class_116">अजान की आवाज आती है।</div>
<div class="class_86">रीता</div>
<div class="class_82">:</div>
<div class="class_84">हट जा…तू भी चली जा यहां से…मुझे अकेला रहने दे…</div>
<div class="class_86">नीरा</div>
<div class="class_82">:</div>
<div class="class_84">कहां चली जाऊं, किसके पास…</div>
<div class="class_116">सुबकती-सी है।</div>
<div class="class_86">रीता</div>
<div class="class_82">:</div>
<div class="class_84">कहीं भी, किसी के पास…(नीरा चलने लगती है) अच्छा मत जा, यहीं बैठ, मेरे पास…(नीरा बैठ जाती है) मैं तुझे यहां जानवरों के बीच अकेला नहीं छोड़ सकती…</div>
<div class="class_86">नीरा</div>
<div class="class_82">:</div>
<div class="class_84">यहां जानवर भी हैं?</div>
<div class="class_86">रीता</div>
<div class="class_82">:</div>
<div class="class_84">हां, ये सब जानवर ही हैं।</div>
<div class="class_86">नीरा</div>
<div class="class_82">:</div>
<div class="class_84">सब जानवर…</div>
<div class="class_86">रीता</div>
<div class="class_82">:</div>
<div class="class_84">हां, एक को मैंने जान से मार दिया होता, क्योंकि उसने…क्योंकि उसने कोशिश की थी…मुझे…</div>
<div class="class_86">नीरा</div>
<div class="class_82">:</div>
<div class="class_84">नहीं-नहीं, तुम किसी को जान से नहीं मार सकतीं…तुम तो…</div>
<div class="class_86">रीता</div>
<div class="class_82">:</div>
<div class="class_84">नहीं मार सकी मैं उसे क्योंकि…मेरे हाथ दहशत से कमजोर पड़ गए थे…</div>
<div class="class_86">नीरा</div>
<div class="class_82">:</div>
<div class="class_84">दहशत से…</div>
<div class="class_86">रीता</div>
<div class="class_82">:</div>
<div class="class_84">ओह! दहशत मुझे उससे नहीं थी। एक और जानवर से थी जो मेरे अपने अन्दर से..ओह!</div>
<div class="class_86">नीरा</div>
<div class="class_82">:</div>
<div class="class_84">तुम क्या कह रही हो दीदी…</div>
<div class="class_86">रीता</div>
<div class="class_82">:</div>
<div class="class_84">(अपने में डूबी हुई) मैं उसे अपने से परे हटा रही थी और वह जानवर उसे अपने पास बुलाना चाह रहा था। वह चाह रहा था कि मरने से पहले एक बार…चाहे…कुछ भी हो…सिर्फ एक बार…</div>
<div class="class_86">नीरा</div>
<div class="class_82">:</div>
<div class="class_84">तुम किन जानवरों की बात कर रही हो दीदी?</div>
<div class="class_86">रीता</div>
<div class="class_82">:</div>
<div class="class_84">अच्छा है, उन जानवरों की बात तू अभी नहीं जानती। शायद तू अब कभी जान भी नहीं पाएगी, क्योंकि थोड़ी देर में अब…</div>
<div class="class_86">नीरा</div>
<div class="class_82">:</div>
<div class="class_84">थोड़ी देर में अब…थोड़ी देर में क्या होने वाला है?</div>
<div class="class_86">रीता</div>
<div class="class_82">:</div>
<div class="class_84">तू इतना भी नहीं सोच सकती कि क्या होने वाला है? अच्छा ही है, अगर सोच न सके…तेरा यह भोलापन ही सबसे बड़ी ताकत है तेरी…</div>
<div class="class_86">नीरा</div>
<div class="class_82">:</div>
<div class="class_84">मेरी समझ में कुछ नहीं आता दीदी…चलो, चलकर म्यूजिक सुनेंगे…रिकार्ड लगाएंगे अपनी पसंद के…</div>
<div class="class_116">अजान की आवाज फिर आती है।</div>
<div class="class_122">यह अब्दुल्ला चुप क्यों नहीं करता? चीखता ही चला जा रहा है।</div>
<div class="class_86">रीता</div>
<div class="class_82">:</div>
<div class="class_84">वो अपनी इस आवाज के सैलाब में अपने अन्दर की किसी चीज को डुबो लेना चाहता है, शायद…</div>
<div class="class_86">नीरा</div>
<div class="class_82">:</div>
<div class="class_84">मुझे यह आवाज बहुत डरावनी लग रही है…चलो दीदी, लाउंज में चलें…रिकार्ड सुनेंगे…</div>
<div class="class_116">तभी अयूब और सलमा आते हैं। अयूब पी रहा है बोतल से ही। सलमा उसे पकड़ने की कोशिश करती पीछे आती है।</div>
<div class="class_86">अयूब</div>
<div class="class_82">:</div>
<div class="class_84">कहां है…कहां है वह छोटी लड़की!</div>
<div class="class_86">सलमा</div>
<div class="class_82">:</div>
<div class="class_84">(उसे पकड़ लेती है) होश में आओ…मैं कहती हूं होश में आओ…</div>
<div class="class_116">रीता और नीरा भय से एक ओर दुबक जाती हैं।</div>
<div class="class_86">अयूब</div>
<div class="class_82">:</div>
<div class="class_84">मैं होश में हूं सलमा…बिलकुल होश में…दरिया में बह जाने से पहले एक बार…पानी यहां तक (गले तक) बढ़ आने से पहले एक बार मैं उसके भोलेपन के साथ…उसकी इन्नोसेंस के साथ…</div>
<div class="class_86">सलमा</div>
<div class="class_82">:</div>
<div class="class_84">तुम उसकी तरफ देख भी नहीं सकते।</div>
<div class="class_86">अयूब</div>
<div class="class_82">:</div>
<div class="class_84">क्यों?</div>
<div class="class_86">रीता</div>
<div class="class_82">:</div>
<div class="class_84">(एकदम आगे आकर) इसलिए कि वह अकेली नहीं है।</div>
<div class="class_86">सलमा</div>
<div class="class_82">:</div>
<div class="class_84">और तुम जो चाहते हो, वह नहीं कर सकते।</div>
<div class="class_86">अयूब</div>
<div class="class_82">:</div>
<div class="class_84">(सलमा से) अब सुनाई दी तुम्हें अपने अन्दर से कुछ आवाज…अपने कब्रिस्तान में कोई मुरदा तुम्हें अचानक जागता लगा?</div>
<div class="class_86">सलमा</div>
<div class="class_82">:</div>
<div class="class_84">मैं सोचती भी नहीं थी कि तुम इतने नाकारा हो सकते हो…अगर तुमने कुछ भी कोशिश की तो…मैं उसे…हम दोनों (रीता को आगे खींच लेती है) उसे बचाने के लिए…</div>
<div class="class_86">अयूब</div>
<div class="class_82">:</div>
<div class="class_84">मैं उसे…हम दोनों उसे…आज पहली बार तुम्हारे मुंह से सुना है कि तुम किसी के साथ…किसी के साथ एक होकर अपने बारे में सोच सकती हो।</div>
<div class="class_86">सलमा</div>
<div class="class_82">:</div>
<div class="class_84">मुझे तुम्हारी दलीलबाजी से नफरत है!</div>
<div class="class_86">रीता</div>
<div class="class_82">:</div>
<div class="class_84">मुझे तुम्हारे इन इरादों से नफरत है…</div>
<div class="class_86">अयूब</div>
<div class="class_82">:</div>
<div class="class_84">नफरत, तुम्हें…तुम्हारा मेरा कोई रिश्ता नहीं…सिवा उन अधूरे लमहों के…और नफरत का सवाल बिना रिश्तों के नहीं उठता…और रिश्ते कायम होते देर लगती है (रीता की बांह पकड़ता है) पर अब इस मौत के साये में कुछ रिश्ते तय होकर रहेंगे…</div>
<div class="class_116">रीता को अपनी तरफ खींचता है।</div>
<div class="class_116">नीरा देखती हुई लाउंज से भाग जाती है।</div>
<div class="class_86">रीता</div>
<div class="class_82">:</div>
<div class="class_84">मुझे छोड़ दे, नहीं तो…मैं कहती हूं…</div>
<div class="class_116">उससे छूटने की कोशिश करती है।</div>
<div class="class_86">सलमा</div>
<div class="class_82">:</div>
<div class="class_84">(एकदम उस पर झपटकर) बदजात! नाकारा…इसे छोड़ दे, नहीं तो खून हो जाएगा!</div>
<div class="class_116">अयूब से रीता छूट जाती है, तीनों हांफते खड़े रहते हैं…आग बरसाती आंखों से सलमा और रीता उसे देखती रहती हैं।</div>
<div class="class_86">रीता</div>
<div class="class_82">:</div>
<div class="class_84">मुश्किल सिर्फ यह है कि यहां से कहीं जाया नहीं जा सकता…</div>
<div class="class_86">सलमा</div>
<div class="class_82">:</div>
<div class="class_84">तुम उधर जाओ…जाओ (रीता से कहती है)</div>
<div class="class_116">रीता भी लाउंज में चली जाती है।</div>
<div class="class_86">अयूब</div>
<div class="class_82">:</div>
<div class="class_84">(लाउंज की तरफ देखकर) वह छोटी लड़की कहां है?</div>
<div class="class_116">उस तरफ एक कदम बढ़ता है तो सलमा उसे पकड़ लेती है।</div>
<div class="class_86">सलमा</div>
<div class="class_82">:</div>
<div class="class_84">न…हीं…तुम…कहीं नहीं जा सकते…</div>
<div class="class_86">अयूब</div>
<div class="class_82">:</div>
<div class="class_84">क्यों? मैं तुम्हें मौका देना चाहता हूं कि तुम मुझसे और नफरत कर सको…</div>
<div class="class_116">जाना चाहता है।</div>
<div class="class_86">सलमा</div>
<div class="class_82">:</div>
<div class="class_84">(सामने आकर) तुम उस लड़की के पास हरगिज-हरगिज नहीं जा सकते।</div>
<div class="class_86">अयूब</div>
<div class="class_82">:</div>
<div class="class_84">लेकिन क्यों?</div>
<div class="class_86">सलमा</div>
<div class="class_82">:</div>
<div class="class_84">क्योंकि वह…क्योंकि मैं…</div>
<div class="class_86">अयूब</div>
<div class="class_82">:</div>
<div class="class_84">ओह! तुम अपनी वजह से कह रही हो…तो मतलब है कि तुम अब भी कहीं अन्दर से मुझे…यह अन्दर की आवाज क्या है?</div>
<div class="class_86">सलमा</div>
<div class="class_82">:</div>
<div class="class_84">अन्दर बिल्कुल खामोशी है।</div>
<div class="class_86">अयूब</div>
<div class="class_82">:</div>
<div class="class_84">है नहीं, थी! अभी कुछ पल पहले तक। अब वह खामोशी नहीं है…वहां अब कुछ और है…</div>
<div class="class_86">सलमा</div>
<div class="class_82">:</div>
<div class="class_84">क्या है?</div>
<div class="class_86">अयूब</div>
<div class="class_82">:</div>
<div class="class_84">एक खौफनाक आवाज़। एक साथ हंसने और रोने की…चीखने और गुस्सा होने की।</div>
<div class="class_86">सलमा</div>
<div class="class_82">:</div>
<div class="class_84">हंसना और रोना! कैसा हंसना और कैसा रोना…चीखना और गुस्सा होना…</div>
<div class="class_86">अयूब</div>
<div class="class_82">:</div>
<div class="class_84">मैं तुम्हें तुम्हारे अन्दर की इन्हीं आवाजों का एहसास कराना चाहता हूं…कि फलां वक्त तुम्हारे अन्दर हंसी उबल रही थी…फलां वक्त तुम अन्दर से चीख रही थीं। फलां वक्त तुम्हारे अन्दर कुछ बेतरह टूट रहा था।</div>
<div class="class_86">सलमा</div>
<div class="class_82">:</div>
<div class="class_84">तुम खामखाह यह सब सोच-सोचकर अपना जी खुश रखना चाहते हो।</div>
<div class="class_86">अयूब</div>
<div class="class_82">:</div>
<div class="class_84">नहीं सलमा…तुम एक कब्रिस्तान हो, जिसमें यह यह-यह-यह सब दफन है।</div>
<div class="class_86">सलमा</div>
<div class="class_82">:</div>
<div class="class_84">तुम…लेकिन तुमने उस लड़की को…</div>
<div class="class_86">अयूब</div>
<div class="class_82">:</div>
<div class="class_84">ओह! वह बड़ी लड़की रीता! वह भी तुम्हारी ही तरह एक कब्रिस्तान बन रही है…क्योंकि उसका भोलापन, उसकी इन्नोसेंस भी मर चुकी है…जिसके बाद आदमी-औरत के भीतर सब कुछ दफन होता जाता है…कुछ भी भीतर से नहीं फूटता।</div>
<div class="class_86">सलमा</div>
<div class="class_82">:</div>
<div class="class_84">फूटता है…गुस्सा और…</div>
<div class="class_86">अयूब</div>
<div class="class_82">:</div>
<div class="class_84">और?</div>
<div class="class_86">सलमा</div>
<div class="class_82">:</div>
<div class="class_84">नफरत…</div>
<div class="class_86">अयूब</div>
<div class="class_82">:</div>
<div class="class_84">पर तुम्हारे अन्दर की आवाज नफरत की नहीं है…</div>
<div class="class_86">सलमा</div>
<div class="class_82">:</div>
<div class="class_84">है!</div>
<div class="class_86">अयूब</div>
<div class="class_82">:</div>
<div class="class_84">नहीं…यह नफरत की नहीं ऊब की आवाज है।</div>
<div class="class_86">सलमा</div>
<div class="class_82">:</div>
<div class="class_84">जिसने मुझे खुदकशी के कगार तक पहुंचा दिया था!</div>
<div class="class_86">अयूब</div>
<div class="class_82">:</div>
<div class="class_84">वह कगार अब भी मौजूद है। मुझे जहां जाना है, मैं चला जाता हूं। तुम्हें जहां जाना हो, तुम जा सकती हो।</div>
<div class="class_86">सलमा</div>
<div class="class_82">:</div>
<div class="class_84">तुम इस वक्त मेरे पास से नहीं जा सकते।</div>
<div class="class_86">अयूब</div>
<div class="class_82">:</div>
<div class="class_84">पर तुम तो मुझसे ऊब चुकी हो…</div>
<div class="class_86">सलमा</div>
<div class="class_82">:</div>
<div class="class_84">हां, ऊब तो चुकी हूं!</div>
<div class="class_86">अयूब</div>
<div class="class_82">:</div>
<div class="class_84">तो?</div>
<div class="class_86">सलमा</div>
<div class="class_82">:</div>
<div class="class_84">पर खुदकुशी और अनचाही मौत में बहुत फर्क है!</div>
<div class="class_86">अयूब</div>
<div class="class_82">:</div>
<div class="class_84">तो तुम चाहती हो कि मैं…</div>
<div class="class_86">सलमा</div>
<div class="class_82">:</div>
<div class="class_84">कि इस अनचाही मौत के वक्त तुम मेरे पास रहो।</div>
<div class="class_86">अयूब</div>
<div class="class_82">:</div>
<div class="class_84">लेकिन क्यों?</div>
<div class="class_86">सलमा</div>
<div class="class_82">:</div>
<div class="class_84">क्योंकि मैं चाहती हूं। मैं तुमसे सिर्फ इतना ही चाहती हूं…सिर्फ इतना ही…</div>
<div class="class_116">कोमल हो उठती है।</div>
<div class="class_86">अयूब</div>
<div class="class_82">:</div>
<div class="class_84">सुनो, तुम सिर्फ चाहती हो, या मुझे भी चाह सकती हो…शायद वह रिश्ता हमारे बीच कब का टूट गया है!</div>
<div class="class_86">सलमा</div>
<div class="class_82">:</div>
<div class="class_84">मैं नहीं जानती…मैं चाहती हूं कि तुम एक बार मुझे…</div>
<div class="class_86">अयूब</div>
<div class="class_82">:</div>
<div class="class_84">नहीं…नहीं…नहीं क्योंकि तुम्हारी इन्नोसेंस मर चुकी है…तुम्हारा भोलापन कहीं खो गया है। उसके बाद भीतर सब कुछ सिर्फ दफन हो सकता है…और मैं सिर्फ दफन नहीं होना चाहता…मैं तुम्हारे भीतर भी जीना चाहता हूं…</div>
<div class="class_116">लाउंज से रिकार्ड की धीमी-धीमी आवाज आती है।</div>
<div class="class_86">सलमा</div>
<div class="class_82">:</div>
<div class="class_84">तो तुम समझते हो कि तुम…कि तुम मुझे जलील करके…</div>
<div class="class_86">अयूब</div>
<div class="class_82">:</div>
<div class="class_84">यही-यही…बिलकुल यही कि मैं तुम्हें जलील करके…या तुम मुझे दफन करके जिंदा तो हम दोनों रह सकते हैं, जी नहीं सकते।</div>
<div class="class_86">सलमा</div>
<div class="class_82">:</div>
<div class="class_84">तो तुम मुझे जलील करोगे…करते जाओगे?</div>
<div class="class_86">अयूब</div>
<div class="class_82">:</div>
<div class="class_84">और तुम मुझे दफन करोगी और करती जाओगी।</div>
<div class="class_86">सलमा</div>
<div class="class_82">:</div>
<div class="class_84">मैं तुमसे नफरत करूंगी और करती जाऊंगी!</div>
<div class="class_86">अयूब</div>
<div class="class_82">:</div>
<div class="class_84">तो मैं भी तुम्हें जलील करूंगा और करता जाऊंगा!</div>
<div class="class_86">सलमा</div>
<div class="class_82">:</div>
<div class="class_84">(चीखकर) चले जाओ यहां से…हट जाओ मेरे पास से…मैं तुमसे नफरत करती हूं…नफरत…नफरत!</div>
<div class="class_86">अयूब</div>
<div class="class_82">:</div>
<div class="class_84">सचमुच! (वह चला जाता है)</div>
<div class="class_116">रिकार्ड की आवाज तेज हो जाती है। रिकार्ड के गीत का कथ्य जिंदगी की हलचल का है।…उसमें शब्द न भी हों, उसकी लय से यह ध्वनित हो सकता है। जाज म्यूज़िक का तेज लय का कोई रिकार्ड हो सकता है। सलमा अपना मुंह ढांपे एक कोने में पड़ी रहती है। अयूब चला गया है। तभी पण्डित और झुनझुनवाला भीतर आते हैं। झुनझुनवाला अपना पोर्टफोलियो लिए हुए है।</div>
<div class="class_86">पण्डित</div>
<div class="class_82">:</div>
<div class="class_84">(कुछ नशे में) बहुत अच्छे! यहां तो फेस्टिवल चल रहा है। (संगीत की आवाज सुनकर)</div>
<div class="class_116">रीता और नीरा की हंसी की आवाज और यह आभास कि वे म्यूजिक की लय पर नाच रही हैं।</div>
<div class="class_122">बहुत अच्छे!</div>
<div class="class_86">झुनझुनवाला</div>
<div class="class_82">:</div>
<div class="class_84">पानी पहले से और ज्यादा नजदीक आ गया है।</div>
<div class="class_86">पण्डित</div>
<div class="class_82">:</div>
<div class="class_84">हां, बढ़ता हुआ पानी…हंसी, नाच, संगीत। यह फस्टिवल तो है ही। मौत का समारोह!</div>
<div class="class_86">झुनझुनवाला</div>
<div class="class_82">:</div>
<div class="class_84">लगता है सब लोग डर और दहशत से पागल हो गए हैं।</div>
<div class="class_86">पण्डित</div>
<div class="class_82">:</div>
<div class="class_84">पागल! अरे झुनझुन…</div>
<div class="class_86">झुनझुनवाला</div>
<div class="class_82">:</div>
<div class="class_84">झुनझुनवाला कहो।</div>
<div class="class_86">पण्डित</div>
<div class="class_82">:</div>
<div class="class_84">हूं, अरे वाला, अब दोनों को मिला लो, जो तू अपने को पुकारता है। वह हो जाएगा…हां, पागलपन अपने-आप और अपने-आपके बीच की एक दीवार फलांग जाने का नाम है। झुनझुन और वाला के बीच की दीवार फलांग जाने का। समझा!</div>
<div class="class_116">सिगरेट निकालता है।</div>
<div class="class_86">झुनझुनवाला</div>
<div class="class_82">:</div>
<div class="class_84">तुम्हारे सिगरेट तो खत्म हो गए थे!</div>
<div class="class_86">पण्डित</div>
<div class="class_82">:</div>
<div class="class_84">हां, मगर अब बहुत हैं।</div>
<div class="class_86">झुनझुनवाला</div>
<div class="class_82">:</div>
<div class="class_84">कहां से आए?</div>
<div class="class_86">पण्डित</div>
<div class="class_82">:</div>
<div class="class_84">अन्दर स्टोर की पेटी से…</div>
<div class="class_86">झुनझुनवाला</div>
<div class="class_82">:</div>
<div class="class_84">बिना पूछे ले आए?</div>
<div class="class_86">पण्डित</div>
<div class="class_82">:</div>
<div class="class_84">आज यहां किसी भी चीज पर किसी की भी मिल्कियत नहीं है। किसी भी चीज की कोई कीमत नहीं है…</div>
<div class="class_86">झुनझुनवाला</div>
<div class="class_82">:</div>
<div class="class_84">एक सिगरेट मुझे दो।</div>
<div class="class_86">पण्डित</div>
<div class="class_82">:</div>
<div class="class_84">तुम पिओगे?</div>
<div class="class_116">सिगरेट देता है।</div>
<div class="class_86">झुनझुनवाला</div>
<div class="class_82">:</div>
<div class="class_84">मैं कुछ सोचना चाहता हूं।</div>
<div class="class_116">सिगरेट सुलगाता है।</div>
<div class="class_86">पण्डित</div>
<div class="class_82">:</div>
<div class="class_84">सोचने की ताकत रह गई है तुममें?</div>
<div class="class_86">झुनझुनवाला</div>
<div class="class_82">:</div>
<div class="class_84">दिमाग की सब दरारें बन्द हो गई लगती हैं। किसी तरह उन्हें खोलना चाहता हूं।</div>
<div class="class_86">पण्डित</div>
<div class="class_82">:</div>
<div class="class_84">पानी भर गया है? सोचने से क्या होगा?</div>
<div class="class_86">झुनझुनवाला</div>
<div class="class_82">:</div>
<div class="class_84">सोचने से क्या होगा? मैंने सोच भी लिया है…</div>
<div class="class_86">पण्डित</div>
<div class="class_82">:</div>
<div class="class_84">क्या?</div>
<div class="class_86">झुनझुनवाला</div>
<div class="class_82">:</div>
<div class="class_84">कि आदमी आज भी अपने से बाहर की ताकतों से लड़ क्यों नहीं पाता?</div>
<div class="class_86">पण्डित</div>
<div class="class_82">:</div>
<div class="class_84">तुम लड़ने की बात करते हो। औरों की लड़ने की ताकत सोखकर आज तुम लड़ने की बात करते हो…</div>
<div class="class_86">झुनझुनवाला</div>
<div class="class_82">:</div>
<div class="class_84">मैं सोचता था, कोई भी स्थिति ऐसी नहीं होती, जिसमें कुछ न हो सकता हो!</div>
<div class="class_86">पण्डित</div>
<div class="class_82">:</div>
<div class="class_84">कुछ न कुछ होता हर स्थिति में है…यह और बात है कि वह वह न हो, जो तुम चाहते हो।</div>
<div class="class_86">झुनझुनवाला</div>
<div class="class_82">:</div>
<div class="class_84">एक बाढ़…एक भूचाल और आदमी का किया-धरा सब बेकार हो जाता है।</div>
<div class="class_86">पण्डित</div>
<div class="class_82">:</div>
<div class="class_84">इतिहास यही है। पर झुनझुन…अब इतिहास का भी बंटवारा होगा…तुम्हारा इतिहास…और तुम्हारे विरुद्ध एक इतिहास।</div>
<div class="class_86">झुनझुनवाला</div>
<div class="class_82">:</div>
<div class="class_84">इतिहास एक रद्दी की टोकरी है जो जब कागज की गेदों से भर जाती है तो खाली कर दी जाती है…</div>
<div class="class_86">पण्डित</div>
<div class="class_82">:</div>
<div class="class_84">फिर भी इतिहास से ही एक समाप्ति और दूसरी शुरुआत का एहसास होता है।</div>
<div class="class_86">झुनझुनवाला</div>
<div class="class_82">:</div>
<div class="class_84">यह भी कोई शुरुआत है क्या?</div>
<div class="class_86">पण्डित</div>
<div class="class_82">:</div>
<div class="class_84">किसी न किसी रूप में तो है ही…तुम्हारे लिए न सही।</div>
<div class="class_86">झुनझुनवाला</div>
<div class="class_82">:</div>
<div class="class_84">मेरे पास इतना कुछ है…मेरी इतनी-इतनी योजनाएं हैं, इतनी शुरुआतों की रूपरेखा मेरे दिमाग में है…</div>
<div class="class_86">पण्डित</div>
<div class="class_82">:</div>
<div class="class_84">हैं नहीं, थीं।</div>
<div class="class_86">झुनझुनवाला</div>
<div class="class_82">:</div>
<div class="class_84">थीं नहीं, हैं। जिस क्षण तक आदमी जिन्दा है…</div>
<div class="class_86">पण्डित</div>
<div class="class_82">:</div>
<div class="class_84">यही तो त्रासदी है कि जब तक आदमी जिंदा रहता है, तब तक समझता है कि है, और जब वह ‘था’ हो चुकता है, तब वह जिंदा नहीं होता। वह अपने से पीछे के इतिहास को ही देख पाता है, अपने को इतिहास होते नहीं देख पाता। अपने गुजर जाने का साक्षी नहीं होता।</div>
<div class="class_86">झुनझुनवाला</div>
<div class="class_82">:</div>
<div class="class_84">(बिगड़कर) तुम अन्दर से पस्त हो चुके हो, मैं अब भी पस्त नहीं हूं।</div>
<div class="class_86">पण्डित</div>
<div class="class_82">:</div>
<div class="class_84">तुम पस्त नहीं हो, ऐसा नहीं है…तुम अपनी पस्ती को स्वीकार करते डरते हो…</div>
<div class="class_86">झुनझुनवाला</div>
<div class="class_82">:</div>
<div class="class_84">तुम बहुत पी गए हो!…चुप करो। मुझे सोचने दो…कोई न कोई रास्ता जरूर होना चाहिए। जिससे…</div>
<div class="class_86">पण्डित</div>
<div class="class_82">:</div>
<div class="class_84">जिससे इतिहास से बचा जा सके…एक रास्ता है…</div>
<div class="class_86">झुनझुनवाला</div>
<div class="class_82">:</div>
<div class="class_84">कौन-सा…किधर…</div>
<div class="class_86">पण्डित</div>
<div class="class_82">:</div>
<div class="class_84">सीधे समंदर की तरफ।</div>
<div class="class_86">झुनझुनवाला</div>
<div class="class_82">:</div>
<div class="class_84">तुम होश में नहीं हो।</div>
<div class="class_86">पण्डित</div>
<div class="class_82">:</div>
<div class="class_84">(ताश की गड्डी निकालकर) आओ, दो हाथ हो जाएं, अभी पता लग जाएगा कि कौन होश में नहीं है…</div>
<div class="class_116">ताश फेंटता है।</div>
<div class="class_86">झुनझुनवाला</div>
<div class="class_82">:</div>
<div class="class_84">ताश छोड़ो…मुझे कुछ जरूरी काम करने हैं…(पोर्टफोलियो खोलकर चैकबुक निकालता है) मैं सब कर्जे अदा करके मरना चाहता हूं।</div>
<div class="class_86">पण्डित</div>
<div class="class_82">:</div>
<div class="class_84">अदा करके या वसूल करके?</div>
<div class="class_86">झुनझुनवाला</div>
<div class="class_82">:</div>
<div class="class_84">वसूल भी करना है। रमी के दो सौ सत्तानवे रुपये बीस पैसे तुम्हारे ऊपर हैं…याद है?</div>
<div class="class_86">पण्डित</div>
<div class="class_82">:</div>
<div class="class_84">याद है। लेकिन मैंने यह कब कहा कि मैं कर्जा अदा करके मरना चाहता हूं।</div>
<div class="class_86">झुनझुनवाला</div>
<div class="class_82">:</div>
<div class="class_84">खैर…(एक चैक लिखकर) ये दो लाख पांच हजार का चैक लालचंद बालचंद को दे देना…उनका कमीशन देना था। ये एक लाख सत्ताईस हजार पांच सौ ठेकेदार गुरनानी को…(तीसरा लिखता है) और तीन लाख चालीस हजार लोहे वाले टेकचंद को। ये पैंतीस हजार इंजीनियर चटर्जी का कमीशन…</div>
<div class="class_86">पण्डित</div>
<div class="class_82">:</div>
<div class="class_84">लेकिन चटर्जी तो चैक लेगा नहीं। कैश लेगा…</div>
<div class="class_86">झुनझुनवाला</div>
<div class="class_82">:</div>
<div class="class_84">(सारे चैक फाड़कर पण्डित को देते हुए) इस वक्त और कुछ नहीं किया जा सकता…कैश कहां है?</div>
<div class="class_86">पण्डित</div>
<div class="class_82">:</div>
<div class="class_84">लेकिन क्या तुम वह सब कर्जे भी उतार सकते हो जो तुम्हारे खून को अदा करने हैं?</div>
<div class="class_86">झुनझुनवाला</div>
<div class="class_82">:</div>
<div class="class_84">हवाई बातें बाद में करना…</div>
<div class="class_86">पण्डित</div>
<div class="class_82">:</div>
<div class="class_84">और ये चैक मुझे दे रहे हो जैसे यह सब हवाई नहीं है…कि मैं इस तैरती मौत से बचकर जाने वाला हूं!</div>
<div class="class_86">झुनझुनवाला</div>
<div class="class_82">:</div>
<div class="class_84">(जैसे समझकर) हैं!</div>
<div class="class_116">तभी अब्दुल्ला बदहवास चीखता आता है। पीछे-पीछे नियामत भी है, पर काफी पीछे।</div>
<div class="class_86">अब्दुल्ला</div>
<div class="class_82">:</div>
<div class="class_84">वह अन्दर आ गया है…अन्दर आ गया है।</div>
<div class="class_86">झुनझुनवाला</div>
<div class="class_82">:</div>
<div class="class_84">क्या?</div>
<div class="class_86">पण्डित</div>
<div class="class_82">:</div>
<div class="class_84">अब्दुल्ला!</div>
<div class="class_116">नियामत एक क्लाक पकड़े घबराया भीतर आता है।</div>
<div class="class_86">नियामत</div>
<div class="class_82">:</div>
<div class="class_84">(चीखता हुआ) पानी अन्दर आ गया है…पानी अन्दर आ गया है…(क्लाक दबाए हुए) जो-जो चीजें बचानी हों, बचा लीजिए। अरे सब यहां है?</div>
<div class="class_116">नियामत इधर-उधर देखता है। फिर आवाज लगाता है।</div>
<div class="class_122">अयूब साहब! सैलाब भीतर आ गया है! गुड्‌डो…नीरा…बेगम साहिबा…</div>
<div class="class_116">सब भौंचक्के रह गए हैं। सलमा आंखें खोलती है।</div>
<div class="class_86">झुनझुनवाला</div>
<div class="class_82">:</div>
<div class="class_84">मुझे सिर्फ यह पोर्टफोलियो बचाना है…इसमें वह सब है जो औरों के हाथ पड़ गया, तो मैं कुत्ते की मौत मारा जाऊंगा…</div>
<div class="class_86">पण्डित</div>
<div class="class_82">:</div>
<div class="class_84">(अपने ताश की गड्डी दिखाकर) मुझे सिर्फ ताश।</div>
<div class="class_86">नियामत</div>
<div class="class_82">:</div>
<div class="class_84">(अपनी क्लाक दिखाकर) मुझे यह घड़ी…इसकी सुइयों के मुताबिक मुझे क्लब खोलना-बन्द करना पड़ता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(हिसाब की कापी उठाकर) मुझे यह हिसाब की कापी…नहीं तो शफी साहब कभी माफ नहीं करेंगे…</div>
<div class="class_116">रीता भागी हुई आती है।</div>
<div class="class_86">रीता</div>
<div class="class_82">:</div>
<div class="class_84">(तमाम रिकार्ड लिए हुए) मुझे यह संगीत!</div>
<div class="class_116">सलमा चुपचाप आगे आ गई है और वह खामोश खड़ी है।</div>
<div class="class_86">नियामत</div>
<div class="class_82">:</div>
<div class="class_84">आपकी बेगम? आपकी कोई चीज अन्दर हो तो…</div>
<div class="class_86">सलमा</div>
<div class="class_82">:</div>
<div class="class_84">मेरा? अन्दर! कुछ भी तो नहीं है।</div>
<div class="class_86">अब्दुल्ला</div>
<div class="class_82">:</div>
<div class="class_84">आपके वो?</div>
<div class="class_86">सलमा</div>
<div class="class_82">:</div>
<div class="class_84">मेरे वो? मेरे वो कौन?</div>
<div class="class_86">रीता</div>
<div class="class_82">:</div>
<div class="class_84">वही अयूब। मैं लाउंज में खड़ी आईने में अपने को देख रही थी तो वह पीछे आकर खड़ा हो गया और बोला—किसे देख रही हो इसमें!</div>
<div class="class_86">पण्डित</div>
<div class="class_82">:</div>
<div class="class_84">मैं जब बाहर था तो अयूब मेरे पास आया था…मुझसे बोला—ताश के खेल देखोगे? पर मैंने गड्डी उसे नहीं दी।</div>
<div class="class_86">झुनझुनवाला</div>
<div class="class_82">:</div>
<div class="class_84">मेरे पास भी आया था…पूछ रहा था, यहां कहीं रस्सा नहीं मिल सकता? शायद दरिया पार करने की कोई तरकीब सूझी थी उसे…</div>
<div class="class_86">नियामत</div>
<div class="class_82">:</div>
<div class="class_84">लाउंज के बाहर अयूब साहब मुझसे कागज और कलम मांग रहे थे।</div>
<div class="class_86">अब्दुल्ला</div>
<div class="class_82">:</div>
<div class="class_84">और मुझसे शराब की एक और बोतल।</div>
<div class="class_86">सलमा</div>
<div class="class_82">:</div>
<div class="class_84">उन्हें सबसे कुछ न कुछ चाहिए। किसी से कुछ लेना है, किसी को कुछ देना। सिर्फ मुझसे ही उन्हें कुछ नहीं चाहिए।</div>
<div class="class_86">नियामत</div>
<div class="class_82">:</div>
<div class="class_84">लेकिन वो हैं कहां?</div>
<div class="class_86">सलमा</div>
<div class="class_82">:</div>
<div class="class_84">वो किसी की तलाश में है।</div>
<div class="class_86">झुनझुनवाला</div>
<div class="class_82">:</div>
<div class="class_84">किसी की तलाश में?</div>
<div class="class_86">सलमा</div>
<div class="class_82">:</div>
<div class="class_84">एक लड़की की तलाश में।</div>
<div class="class_86">नियामत</div>
<div class="class_82">:</div>
<div class="class_84">कौन लड़की यहां नहीं है? नीरा…</div>
<div class="class_116">तभी अयूब आता है। शराब की बोतल लिए हुए।</div>
<div class="class_86">अयूब</div>
<div class="class_82">:</div>
<div class="class_84">अरे यह क्या? (सबको देखकर)</div>
<div class="class_86">सलमा</div>
<div class="class_82">:</div>
<div class="class_84">नीरा कहां है?</div>
<div class="class_86">अयूब</div>
<div class="class_82">:</div>
<div class="class_84">मुझे क्या मालूम?</div>
<div class="class_86">पण्डित</div>
<div class="class_82">:</div>
<div class="class_84">(उसे कालर से पकड़ता है) नहीं बताओगे?</div>
<div class="class_86">सलमा</div>
<div class="class_82">:</div>
<div class="class_84">अगर तुमने उसे खराब करके पानी के हवाले कर दिया है तो बता क्यों नहीं देते?</div>
<div class="class_86">अयूब</div>
<div class="class_82">:</div>
<div class="class_84">(पण्डित का हाथ कालर से आसानी से हटा देता है) तुममें से कोई नहीं बता सकता, इसका नतीजा यह तो नहीं निकाला जा सकता कि मैं बता सकता हूं। (शराब का घूंट लेने की कोशिश करता है)</div>
<div class="class_86">पण्डित</div>
<div class="class_82">:</div>
<div class="class_84">(झटके से अयूब की बोतल दूर गिरा देता है) बताता है कि नहीं? (उसकी गर्दन थामता है)</div>
<div class="class_86">सलमा</div>
<div class="class_82">:</div>
<div class="class_84">(जैसे कुछ आहट लेकर) छोड़ दो इसे।</div>
<div class="class_86">पण्डित</div>
<div class="class_82">:</div>
<div class="class_84">यह बताता क्यों नहीं?</div>
<div class="class_86">सलमा</div>
<div class="class_82">:</div>
<div class="class_84">मैं बताती हूं।</div>
<div class="class_86">झुनझुनवाला</div>
<div class="class_82">:</div>
<div class="class_84">तुम्हें पता है?</div>
<div class="class_86">सलमा</div>
<div class="class_82">:</div>
<div class="class_84">सब लोग खामोश हो जाओ…एक पल के लिए…</div>
<div class="class_116">सब लोग खामोश होकर सुनते हैं। नीरा के सुबकने की आवाज आती है। वह आवाज पास आती जाती है। फिर नीरा अन्दर आती है। रोती, सुबकती।</div>
<div class="class_86">रीता</div>
<div class="class_82">:</div>
<div class="class_84">नीरा…नीरा…क्या हुआ है तुझे?</div>
<div class="class_86">नीरा</div>
<div class="class_82">:</div>
<div class="class_84">(एक क्षण रीता को देखकर उससे लिपट जाती है, रोती हुई) मुझे बहुत डर लग रहा है दीदी…</div>
<div class="class_86">रीता</div>
<div class="class_82">:</div>
<div class="class_84">किस चीज से…</div>
<div class="class_86">नीरा</div>
<div class="class_82">:</div>
<div class="class_84">हर चीज से। अंधेरे से, तुम सबसे…मुझे तुमसे भी आज डर लग रहा है, दीदी। तुमसे भी। (कहते हुए वह अयूब की ओर फटी-फटी आंखों से देखती है और एकदम चीख पड़ती है) इस…इस दरिदें से, दीदी…(और रो पड़ती है)</div>
<div class="class_116">तभी कुछ और गिरने की आवाज; पानी का बेतहाशा शोर। सब लोग अवाक्, हताश, सहमे-डरे खड़े रह जाते हैं। फिर ऐसा अभिनय कि जैसे पानी का रेला वहां भी आ गया हो, जहां सब लोग खड़े हैं। सब पानी से बचने की कोशिश करते हैं।</div>
<div class="class_86">झुनझुनवाला</div>
<div class="class_82">:</div>
<div class="class_86">नियामत</div>
<div class="class_82">:</div>
<div class="class_2859-0"><img src="image_2858.jpg" alt="" class="class_2859-1" />
</div>
<div class="class_2861">पानी…पानी आ गया…ओह…अब क्या होगा!</div>
<div class="class_2863">रीता</div>
<div class="class_82">:</div>
<div class="class_86">पण्डित</div>
<div class="class_82">:</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा…या खुदा…या खुदा!</div>
<div class="class_86">नियामत</div>
<div class="class_82">:</div>
<div class="class_84">खुदा को पीछे छोड़कर आगे चलो अब…</div>
<div class="class_86">अब्दुल्ला</div>
<div class="class_82">:</div>
<div class="class_84">खुदा को पीछे छोड़कर तो आगे दोजख ही दोजख है।</div>
<div class="class_86">अयूब</div>
<div class="class_82">:</div>
<div class="class_84">हम इस वक्त जहां हैं, वह दोजख ही है।</div>
<div class="class_86">पण्डित</div>
<div class="class_82">:</div>
<div class="class_84">सबने इतनी चीजें जमा की थीं, एक लालटेन भी रख ली होती तो कितने काम आती!</div>
<div class="class_86">झुनझुनवाला</div>
<div class="class_82">:</div>
<div class="class_84">यह पता नहीं था कि बिजली भी दगा दे जाएगी।</div>
<div class="class_86">पण्डित</div>
<div class="class_82">:</div>
<div class="class_84">यह कहो कि यह पता नहीं था कि रोशनी तुम्हें भी दगा दे जाएगी…</div>
<div class="class_86">झुनझुनवाला</div>
<div class="class_82">:</div>
<div class="class_84">क्या?</div>
<div class="class_86">पण्डित</div>
<div class="class_82">:</div>
<div class="class_84">हां।</div>
<div class="class_86">अयूब</div>
<div class="class_82">:</div>
<div class="class_84">इस वक्त उस बिजली की फिक्र करो जो अपने भीतर गुल होने को है…</div>
<div class="class_86">अब्दुल्ला</div>
<div class="class_82">:</div>
<div class="class_84">आदमी की बनाई सभ्यता ऐन वक्त पर दगा दे जाती है…</div>
<div class="class_86">पण्डित</div>
<div class="class_82">:</div>
<div class="class_84">आदमी की सभ्यता। अपनी सभ्यता कहो…जो यहां-वहां कुछेक जगहों पर ही रोशनी दे रही है और किसी भी वक्त दगा दे सकती है।</div>
<div class="class_86">नियामत</div>
<div class="class_82">:</div>
<div class="class_84">अब यहां से निकलने की तरकीब कीजिए…नहीं तो यहीं घिर जाएंगे और यह इमारत हमें दफन कर लेगी…</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा।</div>
<div class="class_86">पण्डित</div>
<div class="class_82">:</div>
<div class="class_84">सब लोग एक-दूसरे की बांहें थाम लें और बाहर निकलने की कोशिश करें…</div>
<div class="class_116">सब एक-दूसरे की बांहों में बांहें डाल लेते हैं। अंत में अयूब और सलमा की कड़ी टूटी रह जाती है। पर सलमा संभलती हुई चल रही है। नीरा थकी है। अंधेरे में पानी के बीच से रास्ता टटोलता ग्रुप।</div>
<div class="class_86">नियामत</div>
<div class="class_82">:</div>
<div class="class_84">होश। साहबा…(जैसे गहरे पानी में चला गया हो)।</div>
<div class="class_86">पण्डित</div>
<div class="class_82">:</div>
<div class="class_84">संभाल के…</div>
<div class="class_86">झुनझुनवाला</div>
<div class="class_82">:</div>
<div class="class_84">बहुत अंधेरा है। कुछ दिखाई नहीं देता…</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा! शफी साहब ने छुट्टी नहीं दी…</div>
<div class="class_86">रीता</div>
<div class="class_82">:</div>
<div class="class_84">(नीरा से) तू ठीक से चल क्यों नहीं रही?</div>
<div class="class_86">नियामत</div>
<div class="class_82">:</div>
<div class="class_84">होश…होश…</div>
<div class="class_86">सलमा</div>
<div class="class_82">:</div>
<div class="class_84">(अयूब से) हम लोग इस वक्त कहां जा रहे हैं?</div>
<div class="class_86">अयूब</div>
<div class="class_82">:</div>
<div class="class_84">किसे पता है! सिर्फ इतना पता है कि जा रहे हैं।</div>
<div class="class_86">पण्डित</div>
<div class="class_82">:</div>
<div class="class_84">झुनझुन…वो चैक कहां हैं?</div>
<div class="class_86">झुनझुनवाला</div>
<div class="class_82">:</div>
<div class="class_84">अरे मरा…बचाओ! (एकदम जैसे गहरे में चला गया हो)</div>
<div class="class_86">रीता</div>
<div class="class_82">:</div>
<div class="class_84">(नीरा से) तेरी बजह से और लोग भी ठीक से नहीं चल पा रहे हैं। कायदे से चल।</div>
<div class="class_86">नीरा</div>
<div class="class_82">:</div>
<div class="class_84">मुझसे नहीं चला जाता। तुम लोग मुझे छोड़कर आगे जा सकते हो।</div>
<div class="class_116">रुकती है।</div>
<div class="class_86">रीता</div>
<div class="class_82">:</div>
<div class="class_84">रुक नहीं, चलती चल।</div>
<div class="class_86">नीरा</div>
<div class="class_82">:</div>
<div class="class_84">नहीं।</div>
<div class="class_86">रीता</div>
<div class="class_82">:</div>
<div class="class_84">क्यों?</div>
<div class="class_86">नीरा</div>
<div class="class_82">:</div>
<div class="class_84">पानी से चलकर पानी में आगे की क्या तुक है?</div>
<div class="class_86">रीता</div>
<div class="class_82">:</div>
<div class="class_84">सब लोग सूखी जमीन तलाश कर रहे हैं।</div>
<div class="class_86">नीरा</div>
<div class="class_82">:</div>
<div class="class_84">मुझे उन सबसे क्या लेना-देना! मुझे नींद लग रही है…</div>
<div class="class_86">रीता</div>
<div class="class_82">:</div>
<div class="class_84">सोओगी कहां?</div>
<div class="class_86">नीरा</div>
<div class="class_82">:</div>
<div class="class_84">पता नहीं, जहां भी हो।</div>
<div class="class_86">नीरा</div>
<div class="class_82">:</div>
<div class="class_84">तुझे पता है, बगैर सूखी जमीन के सोया नहीं जा सकता!</div>
<div class="class_86">नीरा</div>
<div class="class_82">:</div>
<div class="class_84">मैं तुम्हारे कंधे पर सिर रखकर सो लूंगी।</div>
<div class="class_86">झुनझुनवाला</div>
<div class="class_82">:</div>
<div class="class_84">ओ साली…मछली ने काट लिया!</div>
<div class="class_86">पण्डित</div>
<div class="class_82">:</div>
<div class="class_84">अभी क्या हुआ है, अभी तो तुझे नन्हे-नन्हे कीड़े-मकोड़े तक काटेंगे…</div>
<div class="class_86">अब्दुल्ला</div>
<div class="class_82">:</div>
<div class="class_84">वो देखो सामने पत्थर है…</div>
<div class="class_86">झुनझुनवाला</div>
<div class="class_82">:</div>
<div class="class_84">हम लोग कुछ देर पत्थर पर बैठ सकते हैं।</div>
<div class="class_86">पण्डित</div>
<div class="class_82">:</div>
<div class="class_84">ये पत्थर कितनी देर टिकेंगे…</div>
<div class="class_86">नियामत</div>
<div class="class_82">:</div>
<div class="class_84">होश…होश साहबा</div>
<div class="class_86">झुनझुनवाला</div>
<div class="class_82">:</div>
<div class="class_84">लगता है मेरे पैर से लहू बह रहा है…</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा…शफी साहब से पूछना परवरदिगार कि मुझे छुट्टी क्यों नहीं दी! मैं लड़के का मुंह तक नहीं देख पाया।</div>
<div class="class_116">तभी सलमा बैठ जाती है। जैसे पत्थर मिल गया हो और पैरों तले पानी बह रहा हो। रीता भी नीरा का सिर कंधे से लगाए बैठ जाती है—दूर, दूसरे पत्थर पर। बाकी लोग आगे बढ़ गए हैं। अयूब उसे बैठा देखकर आता है।</div>
<div class="class_86">अयूब</div>
<div class="class_82">:</div>
<div class="class_84">तुम रुक क्यों गईं?</div>
<div class="class_86">सलमा</div>
<div class="class_82">:</div>
<div class="class_84">क्योंकि मुझे अंत नजर आ रहा है।</div>
<div class="class_86">अयूब</div>
<div class="class_82">:</div>
<div class="class_84">वह नजर सबको आ रहा है, मगर अभी आया नहीं। चलो…</div>
<div class="class_86">सलमा</div>
<div class="class_82">:</div>
<div class="class_84">नहीं!</div>
<div class="class_86">अयूब</div>
<div class="class_82">:</div>
<div class="class_84">तो तुम्हें ज़बरदस्ती घसीटकर ले चलना पड़ेगा।</div>
<div class="class_86">सलमा</div>
<div class="class_82">:</div>
<div class="class_84">जबरदस्ती! आज भी!</div>
<div class="class_86">अयूब</div>
<div class="class_82">:</div>
<div class="class_84">तुम्हें आत्महत्या नहीं करने दी जाएगी।</div>
<div class="class_86">सलमा</div>
<div class="class_82">:</div>
<div class="class_84">मैं आत्महत्या तो कब की कर चुकी हूं। आज तो सिर्फ…</div>
<div class="class_86">अयूब</div>
<div class="class_82">:</div>
<div class="class_84">दूसरों की हत्या करने जा रही हो?</div>
<div class="class_86">सलमा</div>
<div class="class_82">:</div>
<div class="class_84">मैं किसी दूसरे के लिए जिम्मेदार नहीं हूं।</div>
<div class="class_86">अयूब</div>
<div class="class_82">:</div>
<div class="class_84">(अब्दुल्ला से) इसे उठाकर ले चल सकते हो…</div>
<div class="class_86">सलमा</div>
<div class="class_82">:</div>
<div class="class_84">मैं नींद में या बेहोश नहीं हूं।</div>
<div class="class_86">अब्दुल्ला</div>
<div class="class_82">:</div>
<div class="class_84">लेकिन मैं तो खुद ही यहां बैठ जाना चाहता हूं।</div>
<div class="class_86">रीता</div>
<div class="class_82">:</div>
<div class="class_84">(वहीं से बैठे-बैठे) अब्दुल्ला!…मैं भी यहीं रुक रही…हूं…।</div>
<div class="class_86">अयूब</div>
<div class="class_82">:</div>
<div class="class_84">(अब्दुल्ला से) तुम नहीं बैठ सकते…शफी साहब को क्या जबाब दोगे?</div>
<div class="class_116">बाकी लोग चलते जा रहे हैं। रीता कुछ दूर पर नीरा को लिए बैठी है। अब्दुल्ला भी चल पड़ा है। सलमा रुकी हुई है। अयूब उसके पास खड़ा है।</div>
<div class="class_86">अयूब</div>
<div class="class_82">:</div>
<div class="class_84">(सलमा से) तुम चलोगी नहीं?</div>
<div class="class_86">सलमा</div>
<div class="class_82">:</div>
<div class="class_84">नहीं।</div>
<div class="class_86">अयूब</div>
<div class="class_82">:</div>
<div class="class_84">तुम जानती हो मैं तुम्हारा हठ छुड़ा भी सकता हूं।</div>
<div class="class_86">सलमा</div>
<div class="class_82">:</div>
<div class="class_84">छुड़ा सकते हो?</div>
<div class="class_86">अयूब</div>
<div class="class_82">:</div>
<div class="class_84">हां।</div>
<div class="class_86">सलमा</div>
<div class="class_82">:</div>
<div class="class_84">अपने हठ से…</div>
<div class="class_86">अयूब</div>
<div class="class_82">:</div>
<div class="class_84">नहीं।</div>
<div class="class_86">सलमा</div>
<div class="class_82">:</div>
<div class="class_84">तो…</div>
<div class="class_86">अयूब</div>
<div class="class_82">:</div>
<div class="class_84">(अनुरोध से उसका हाथ-हाथ में लेकर) चलो…मैं कह रहा हूं।</div>
<div class="class_86">सलमा</div>
<div class="class_82">:</div>
<div class="class_84">(आधी पिघलकर) नहीं…</div>
<div class="class_116">उठ खड़ी होती है।</div>
<div class="class_86">अयूब</div>
<div class="class_82">:</div>
<div class="class_84">तुम मरना क्यों चाहती हो?</div>
<div class="class_86">सलमा</div>
<div class="class_82">:</div>
<div class="class_84">कोई जीना क्यों नहीं चाहता है?</div>
<div class="class_86">अयूब</div>
<div class="class_82">:</div>
<div class="class_84">जीना सिर्फ जीने के लिए।</div>
<div class="class_86">सलमा</div>
<div class="class_82">:</div>
<div class="class_84">मरना सिर्फ मरने के लिए।</div>
<div class="class_86">अयूब</div>
<div class="class_82">:</div>
<div class="class_84">जिद नहीं करते…देखो, मैं तुमसे कुछ मांग रहा हूं इस वक्त।</div>
<div class="class_86">सलमा</div>
<div class="class_82">:</div>
<div class="class_84">तुमने पहले भी कितना कुछ मांगा है, मगर हर बार तुम्हारी मांग स्वीकार कर लेने का कुछ भी फल नहीं मिला।</div>
<div class="class_86">अयूब</div>
<div class="class_82">:</div>
<div class="class_84">देखो, तुम मुझे जानती हो…</div>
<div class="class_86">सलमा</div>
<div class="class_82">:</div>
<div class="class_84">मै तुम्हें? मैं तुम्हें बिल्कुल नहीं जानती।</div>
<div class="class_86">अयूब</div>
<div class="class_82">:</div>
<div class="class_84">नहीं जानतीं? कितनी बार कह चुकी हो कि जितना तुम मुझे जानती हो…</div>
<div class="class_86">सलमा</div>
<div class="class_82">:</div>
<div class="class_84">वह मैं अपने को धोखा देती रही हूं। अपने को झुठलाती रही हूं और अपने साथ तुम्हें भी…मैं तुम्हें बिल्कुल नहीं जानती।</div>
<div class="class_86">अयूब</div>
<div class="class_82">:</div>
<div class="class_84">अगर ऐसा ही है तो एक बार जान लेने की एक और कोशिश कर लेना बुरा नहीं है।</div>
<div class="class_86">सलमा</div>
<div class="class_82">:</div>
<div class="class_84">एक और कोशिश? कब, कहां, किस वक्त?</div>
<div class="class_86">अयूब</div>
<div class="class_82">:</div>
<div class="class_84">आज, यहीं, इस वक्त!</div>
<div class="class_86">सलमा</div>
<div class="class_82">:</div>
<div class="class_84">पर क्यों?</div>
<div class="class_86">अयूब</div>
<div class="class_82">:</div>
<div class="class_84">क्योंकि मैं खुद एक बार अपने को जान लेने की कोशिश कर लेना चाहता हूं।</div>
<div class="class_116">अयूब खुद भी बैठ जाता है। सलमा को भी बैठा लेता है। दोनों ऐसे बैठते हैं जैसे पानी पहले से बढ़ गया हो।</div>
<div class="class_86">सलमा</div>
<div class="class_82">:</div>
<div class="class_84">तुम आगे नहीं जाओगे?</div>
<div class="class_86">अयूब</div>
<div class="class_82">:</div>
<div class="class_84">नहीं।</div>
<div class="class_86">सलमा</div>
<div class="class_82">:</div>
<div class="class_84">फिर शायद वक्त भी नहीं रह जाएगा। पानी बढ़ रहा है।</div>
<div class="class_86">अयूब</div>
<div class="class_82">:</div>
<div class="class_84">पानी को बढ़ने दो। तुम्हारा मुझे जान लेना जीते रहने से ज्यादा जरूरी है। तुमने कहा—तुम मुझे बिल्कुल नहीं जानतीं, और मैं भी जानता हूं कि नहीं जानतीं…</div>
<div class="class_86">सलमा</div>
<div class="class_82">:</div>
<div class="class_84">मैं तुम्हें सचमुच नहीं…पर तुम चले जाओ अब।</div>
<div class="class_86">अयूब</div>
<div class="class_82">:</div>
<div class="class_84">नहीं।</div>
<div class="class_86">सलमा</div>
<div class="class_82">:</div>
<div class="class_84">तुम्हारा हठ किसलिए है?</div>
<div class="class_86">अयूब</div>
<div class="class_82">:</div>
<div class="class_84">यह हठ नहीं है।</div>
<div class="class_86">सलमा</div>
<div class="class_82">:</div>
<div class="class_84">नहीं है।</div>
<div class="class_86">अयूब</div>
<div class="class_82">:</div>
<div class="class_84">तुम्हें लगता है यह हठ है?</div>
<div class="class_86">सलमा</div>
<div class="class_82">:</div>
<div class="class_84">जितना मैं तुम्हें जानती हूं…</div>
<div class="class_86">अयूब</div>
<div class="class_82">:</div>
<div class="class_84">जानती हो!</div>
<div class="class_86">सलमा</div>
<div class="class_82">:</div>
<div class="class_84">पता नहीं…</div>
<div class="class_86">अयूब</div>
<div class="class_82">:</div>
<div class="class_84">और मैं तुम्हें…</div>
<div class="class_86">सलमा</div>
<div class="class_82">:</div>
<div class="class_84">तुम मुझे बिल्कुल नहीं जानते?</div>
<div class="class_86">अयूब</div>
<div class="class_82">:</div>
<div class="class_84">मैंने कहा न, जानने की एक बार और कोशिश की जा सकती है।</div>
<div class="class_86">सलमा</div>
<div class="class_82">:</div>
<div class="class_84">यहां वक्त नहीं है।</div>
<div class="class_86">अयूब</div>
<div class="class_82">:</div>
<div class="class_84">तो फिर…</div>
<div class="class_86">सलमा</div>
<div class="class_82">:</div>
<div class="class_84">वे लोग कहां पहुंच गए हैं!</div>
<div class="class_86">अयूब</div>
<div class="class_82">:</div>
<div class="class_84">पता नहीं, अंधेरे में कुछ पता नहीं चलता।</div>
<div class="class_86">सलमा</div>
<div class="class_82">:</div>
<div class="class_84">(खड़ा होती है। अयूब का हाथ पकड़ती है) आओ चलें…</div>
<div class="class_86">अयूब</div>
<div class="class_82">:</div>
<div class="class_84">जानने के लिए रुकोगी नहीं?</div>
<div class="class_86">सलमा</div>
<div class="class_82">:</div>
<div class="class_84">(मुसकराकर) मुझे नहीं लगता कि रुककर भी जान पाऊंगी…</div>
<div class="class_86">अयूब</div>
<div class="class_82">:</div>
<div class="class_84">लेकिन मैं…</div>
<div class="class_86">सलमा</div>
<div class="class_82">:</div>
<div class="class_84">आओ, चलो…</div>
<div class="class_116">उसे घसीटकर ले चलती है।</div>
<div class="class_116">दूसरी चट्टान पर बैठे अब्दुल्ला, नियामत, झुनझुनवाला और पण्डित, पास की चट्टान पर नीरा के लिए बैठी रीता। अब अयूब और सलमा कुछ दूर चलकर अंधेरे में गुम हो गए हैं।</div>
<div class="class_86">पण्डित</div>
<div class="class_82">:</div>
<div class="class_84">(रीता से) यह सो गई हैऽऽ क्याऽऽ?</div>
<div class="class_86">रीता</div>
<div class="class_82">:</div>
<div class="class_84">न…हीं….बेहोऽऽश होईऽऽ गऽऽ हैऽऽ</div>
<div class="class_86">पण्डित</div>
<div class="class_82">:</div>
<div class="class_84">अच्छा है।</div>
<div class="class_86">झुनझुनवाला</div>
<div class="class_82">:</div>
<div class="class_84">क्या?</div>
<div class="class_86">पण्डित</div>
<div class="class_82">:</div>
<div class="class_84">कि वह बेहोश है। उसे पता नहीं लगेगा कि पानी अब भी बढ़ रहा है।</div>
<div class="class_86">नियामत</div>
<div class="class_82">:</div>
<div class="class_84">यह भी पता नहीं लग रहा कि यह कौन-से दरिया का पानी है, और ये कौन-से का है।</div>
<div class="class_86">अब्दुल्ला</div>
<div class="class_82">:</div>
<div class="class_84">लिद्दर और शेषनाग का है…</div>
<div class="class_86">पण्डित</div>
<div class="class_82">:</div>
<div class="class_84">पर कौन-सा पानी किसका है?</div>
<div class="class_86">झुनझुनवाला</div>
<div class="class_82">:</div>
<div class="class_84">ये दोनों दरिया—लिद्दर और शेषनाग—आज तक एक-दूसरे से दूर और अलग बहते थे…</div>
<div class="class_86">पण्डित</div>
<div class="class_82">:</div>
<div class="class_84">और तुम्हारे पैर तले इनके बीच की जमीन थी।</div>
<div class="class_122">(तेज जलती आंखों से उसे ताकता है) पानी और बढ़ रहा है।</div>
<div class="class_116">पानी की आवाज जरूरत पड़ने पर जगह- जगह आती रहती है।</div>
<div class="class_86">अब्दुल्ला</div>
<div class="class_82">:</div>
<div class="class_84">अब कोई तरीका नहीं है!</div>
<div class="class_86">नियामत</div>
<div class="class_82">:</div>
<div class="class_84">है। आंखें मूंदकर उस पल का इन्तजार किया जाए।</div>
<div class="class_86">पण्डित</div>
<div class="class_82">:</div>
<div class="class_84">क्योंकि खुली आंखों से उस पल को नहीं देखा जा सकता।</div>
<div class="class_86">रीता</div>
<div class="class_82">:</div>
<div class="class_84">(वहीं से) पर मैं…इन्तजार नहीं करूंगी। इससे पहले कि पानी मुझे आ ले, मैं खुद ही इसमें…</div>
<div class="class_122">नीरा को लिपटाकर खड़ी होती है।</div>
<div class="class_116">जब तक रीता नीरा को लिपटाकर खड़ी होती है तब तक अयूब और सलमा पानी पार करते उस पत्थर तक आ गए हैं। रीता कूदने को होती है कि अयूब उसे पकड़ता है। सलमा नीरा को संभालती है।</div>
<div class="class_86">अयूब</div>
<div class="class_82">:</div>
<div class="class_84">यह क्या कर रही हो?</div>
<div class="class_116">उसे पकड़ता है।</div>
<div class="class_86">रीता</div>
<div class="class_82">:</div>
<div class="class_84">मुझे छोड़ दो। मैं अपने निर्णय से अपना अन्त कर लेना चाहती हूं। मैं एक जानवर की तरह बहा ली जाना नहीं चाहती। तुम सब लोग जानवर हो, जो बहा लिए जाने का इन्तजार कर रहे हो…</div>
<div class="class_86">अयूब</div>
<div class="class_82">:</div>
<div class="class_84">तुम बैठ जाओ…मैं कहता हूं बैठ जाओ!</div>
<div class="class_86">रीता</div>
<div class="class_82">:</div>
<div class="class_84">क्यों?</div>
<div class="class_86">अयूब</div>
<div class="class_82">:</div>
<div class="class_84">क्योंकि संभावना जीने की भी हो सकती है।</div>
<div class="class_86">रीता</div>
<div class="class_82">:</div>
<div class="class_84">अब भी हो सकती है।</div>
<div class="class_86">अयूब</div>
<div class="class_82">:</div>
<div class="class_84">सम्भावना कभी भी कभी तक हो सकती है।</div>
<div class="class_86">रीता</div>
<div class="class_82">:</div>
<div class="class_84">तुम सब लोग झूठे हो। खोखेले हो। अपने को झूठी आशा और खोखले विश्वास में रखकर जी सकते हो। लेकिन मैं यह स्वीकार नहीं कर सकती…मुझमें अब ताब नहीं है।</div>
<div class="class_86">अयूब</div>
<div class="class_82">:</div>
<div class="class_84">तुम्हारे पास आशा के लिए बहुत कुछ है। तुम जवान हो।</div>
<div class="class_86">रीता</div>
<div class="class_82">:</div>
<div class="class_84">मैं जवान हूं। इसलिए मुझमें अन्त को स्वीकार लेने का साहस है। तुम लोग साहसहीन हो। नपुंसक हो!</div>
<div class="class_116">अब्दुल्ला, नियामत, झुनझुनवाला और पण्डित अब तक बीच का पानी पार करके रीता वाली चट्टान तक आ गए हैं।</div>
<div class="class_86">पण्डित</div>
<div class="class_82">:</div>
<div class="class_84">तुम ठीक कहती हो…</div>
<div class="class_86">रीता</div>
<div class="class_82">:</div>
<div class="class_84">अगर तुम लोग अन्दर से बिल्कुल मिट्टी नहीं हो गए हो, तो सब अपनी-अपनी इच्छा और अपने चुनाव से अपना अन्त तय करो।</div>
<div class="class_86">झुनझुनवाला</div>
<div class="class_82">:</div>
<div class="class_84">यह चुनाव नहीं, मजबूरी को चुनाव का नाम देने की कोशिश है।</div>
<div class="class_86">पण्डित</div>
<div class="class_82">:</div>
<div class="class_84">नहीं, रीता बिल्कुल ठीक कहती है…मेरी आज तक की जिन्दगी एक नपुंसक आदमी की जिन्दगी नहीं रही? रही है! किसलिए? सिर्फ जिन्दा रह सकने के लिए? नहीं! नहीं! नहीं! जिन्दा रह सकने के लिए नहीं, दूसरों की तरह जिन्दा रह सकने के लिए। इस दोगले दौर में मैं खुद अपना आप बनकर अपने लिए नहीं रह पाया…मैं एक साया बनकर रह गया, जो कभी इससे, कभी उससे चिपक जाना चाहता था। कभी इस जैसा या उस जैसा हो सकने के लिए स्वांग बदलता रहता था। घर था। पर घर की ज़िन्दगी नहीं थी। बीवी है पर बीवी नहीं है…उसकी तस्वीरें औरों के बटुओं में बन्द हैं (झुनझुनवाला को आग उगलती आंखों से देखता है) महीनों बाहर भटकना…यह और यह और यह हासिल करके खुश होना चाहना, पर उदास होते जाना…यही मेरा प्राप्य था। पीछे घर में क्या होता था, पता नहीं। एक झूठा खेल। एक-दूसरे को विश्वास दिलाते रहने का। कुछ था, जिससे मैं अपनी हर जीत के साथ हारा हुआ महसूस करता था। कुछ था, जिससे मैं हर वक्त भागना चाहता था…और इस बार इस झुनझुन के साथ यहां आया था, तो भी भागकर…इसी से भागकर इसी के साथ।…इस आदमी के साथ? जिसके चेहरे से मुझे नफरत है। इसने हमेशा एक कठपुतले की तरह मुझे साथ रखा है। मैं इसके लिए ताश की बाजी का वह हाथ हूं जो इसके हाथ में है…मैं इस वक्त भी इसका मुंह जोहता हुआ, इसी के ताशों की गड्डी हाथ में लिए नहीं मरना चाहता…(ताश जेब से निकालकर बिखराकर फेंक देता है) यह रही इसके ताशों की गड्डी जिसे खेल-खेलकर मैं खोखला हो चुका हूं। यह कमीज (कमीज उतारता है) यह भी इसकी पसन्द की है। (उतारकर फेंक देता है) यह पतलून… (पतलून उतारता है) यह भी इसकी पसन्द की है…(फेंक देता है) मैं यह सब पहन-पहनकर खुश होता रहा हूं क्योंकि ये खुश होता था। मैं इसकी खुशी से जीता रहा हूं, पर मरते वक्त इसकी खुशी साथ नहीं रखूंगा…मैं मरूंगा अपने नंगेपन के साथ…हालांकि यह नंगापन भी बिलकुल मेरा अपना नहीं है।</div>
<div class="class_116">कूदना चाहता है।</div>
<div class="class_86">झुनझुनवाला</div>
<div class="class_82">:</div>
<div class="class_84">(चीखकर) ठहरो…पण्डित, ठहरो!</div>
<div class="class_86">पण्डित</div>
<div class="class_82">:</div>
<div class="class_84">(ठिठक जाता है) देखा तुमने, तुम्हारा हुक्म सुनने का कितना आदी हो गया हूं कि तुम्हारे ‘ठहरो’ ने इस वक्त भी मेरे पांव रोक दिए है।</div>
<div class="class_86">झुनझुनवाला</div>
<div class="class_82">:</div>
<div class="class_84">सुनो पण्डित…तुम आए थे मेरे साथ। मेरे कहने से। पर अब तुम्हारे फैसले को स्वीकार करके मैं तुम्हारे साथ ही चल देना चाहूंगा…</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा…या खुदा…</div>
<div class="class_116">नियामत मुंह बनाकर आंखें और कान बन्द कर लेता है। बाकी लोगों की प्रतिक्रियाएं— आश्चर्य की।</div>
<div class="class_86">पण्डित</div>
<div class="class_82">:</div>
<div class="class_84">तुम झुठे हो…तुम फिर कोई साजिश कर रहे हो।</div>
<div class="class_86">झुनझुनवाला</div>
<div class="class_82">:</div>
<div class="class_84">अभी तक ऐसा ही था, पर अब इस क्षण के बाद ऐसा नहीं है…मेरा इतिहास सिर्फ मैं नहीं हूं…</div>
<div class="class_86">पण्डित</div>
<div class="class_82">:</div>
<div class="class_84">हां, सिर्फ तुम नहीं हो। एक गलत इतिहास ने तुम्हें बनाते-बनाते, तुम्हें ही इतिहास बनाने का हक दे दिया…</div>
<div class="class_86">झुनझुनवाला</div>
<div class="class_82">:</div>
<div class="class_84">हां…मैं पैदा हुआ तो पहला मन्त्र मेरे कान में फूंका गया था कि दुनिया में बड़ी मछली छोटी मछली को खाकर ही जी सकती है। और बड़े होने के साथ-साथ मैंने जाल बुनने सीखे। हर जाल में सैकड़ों मछलियों को उलझाया और खुश होता रहा। दूसरे लोग कहते थे पैसों के पेड़ नहीं लगते। पर मेरे लोग कहते थे, लगते हैं और खूब लगते हैं। मैंने पैसों के पेड़ लगाकर देखे…वे लगे, फूले-फले…जब पेड़ फूल-फल गए तो मैंने धर्म, नैतिकता, विज्ञान, राजनीति-सबको अपने मूल्य दिए…मूल्य (हंसता है)। सीधे-सीधे कहूं तो सबको अपना व्यापार बनाया। इसका दाम इतना। उसका दाम उतना। हर चीज, हर बात का प्रतिनिधि मैं था। मैं सबसे बड़ा मछलीमार था जिसके कारखाने में बड़ी-से बड़ी मछलियां डिब्बों में बन्द की जाती थीं। बड़ी से बड़ी ह्वेल मछली के लिए मैंने चारा ईजाद किया…पर आज इस वक्त मैं देख रहा हूं कि मैं खुद भी एक मछली हूं। पानी में तैरती मछली नहीं, अपने ही जाल में फंसकर तड़पती, अपने ही डिब्बों में बन्द। मैं आज तक सैकड़ों जवान लड़कियों के साथ सोया हूं…उनकी मर्जी से नहीं, अपनी मर्जी से। अपने दोस्तों के घरों को भी मैंने नहीं छोड़ा (पण्डित को हताश भाव से देखता है) मैंने सैकड़ों कत्ल कराए। करोड़ों का माल स्मगल किया। लाखों रुपये रिश्वत में दिए, करोड़ों का टैक्स बचाकर काला धन जमा किया…इस देश के भीतर एक और अपना ही, अपनी सुविधाओं का देश बनाया, मैं अखबारों में पढ़ता था…लोग वातावरण के दूषण के इलाज ढूंढ़ने की कोशिशें कर रहे है। आबोहवा में तर गए जहर को साफ करने की तरकीबें खोज रहे हैं…कमेटियां बन रही हैं। कमीशन बैठाए जा रहे हैं…सब पढ़कर मुझे हंसी आती थी। क्या कोई भी कमेटी, कोई भी कमीशन इस वातावरण को मुझसे साफ कर सकता है?…लेकिन, लेकिन…आज मैं जान सका हूं कि मैं दूसरों की ही मौत नहीं, खुद अपनी मौत भी हूं…इस बाढ़ पर मेरा वश नहीं है…यह दरियाओं के मिल जाने से आई बाढ़ जिसने बीच की जमीन को, मेरे द्वीप, मेरे टापू को नेस्तनाबूद कर दिया है…पण्डित! आज एक बार मुझे अपना साथ दे लेने दो। मैं तुम्हारी तरह चलते हुए भी अपने को बिल्कुल नंगा कर पाऊंगा…क्योंकि मैं अपने नंगेपन को देखने लायक भी नहीं रह गया हूं। अब जो भी, जैसा कुछ भी है उसी के साथ मुझे भी मर लेने दो…</div>
<div class="class_116">नियामत आंखें और कान खोल लेता है। सब अवाक् देख रहे हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">या खुदा मेरी समझ में कुछ नहीं आता…</div>
<div class="class_86">नियामत</div>
<div class="class_82">:</div>
<div class="class_84">खुदा की समझ में कुछ आ रहा है! हम उसके बगैर भी बच सकते हैं।</div>
<div class="class_86">सलमा</div>
<div class="class_82">:</div>
<div class="class_84">लेकिन पानी तो अब भी बढ़ रहा है…इतना पानी चढ़ आया है। इसमें बचने-बचाने के कुछ मानी नहीं हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">फिर भी एक इन्सानी कोशिश…</div>
<div class="class_86">पण्डित</div>
<div class="class_82">:</div>
<div class="class_84">इन्सानी…यह शब्द कितना बेमानी है…</div>
<div class="class_86">अयूब</div>
<div class="class_82">:</div>
<div class="class_84">तो फिर आइए…हम सब एक साथ मिलकर आत्महत्या कर लें…एक-दूसरे के हाथ पकड़कर इस तेज बहते पानी में कूद पड़ें।</div>
<div class="class_86">नियामत</div>
<div class="class_82">:</div>
<div class="class_84">सचमुच?</div>
<div class="class_86">अयूब</div>
<div class="class_82">:</div>
<div class="class_84">हां, क्यों? तुम सबके साथ नहीं मरना चाहते…</div>
<div class="class_86">नियामत</div>
<div class="class_82">:</div>
<div class="class_84">नहीं, मेरे पास अपने कारण हैं।</div>
<div class="class_86">पण्डित</div>
<div class="class_82">:</div>
<div class="class_84">अब्दुल्ला तुम?</div>
<div class="class_86">अब्दुल्ला</div>
<div class="class_82">:</div>
<div class="class_84">जी…मैं नहीं…</div>
<div class="class_86">पण्डित</div>
<div class="class_82">:</div>
<div class="class_84">क्यों?</div>
<div class="class_86">अब्दुल्ला</div>
<div class="class_82">:</div>
<div class="class_84">मुझे अपने लड़के का मुंह देखना है और शफी साहब का हिसाब देना है।</div>
<div class="class_86">पण्डित</div>
<div class="class_82">:</div>
<div class="class_84">क्यों नियामत, फिर सोच ले।</div>
<div class="class_86">नियामत</div>
<div class="class_82">:</div>
<div class="class_84">नहीं…मेरी बूढ़ी मां की देखभाल करनेवाला कोई नहीं है। और क्लब की चाबियां मेरे पास हैं…सोमनाथ जी को देनी हैं…पर मां का ख्याल…</div>
<div class="class_86">पण्डित</div>
<div class="class_82">:</div>
<div class="class_84">(हंसकर) मां! लड़का! लड़का क्या है? मां क्या है? लड़के से यह-यह-यह होगा। मां यह-यह-यह करेगी। इसके अलावा? खैर छोड़ो…अयूब साहब आप? आपने ही सामूहिक आत्महत्या की बात सुझाई थी…</div>
<div class="class_86">अयूब</div>
<div class="class_82">:</div>
<div class="class_84">हां, अब्दुल्ला और नियामत के कारण और हो सकते हैं। पर हम दोनों अपने ही कारणों से आत्महत्या करने आए थे। यह सलमा यह…यह और वह चाहती थी। पर इसे यह और वह जिंदगी और मुझसे नहीं मिला। मैं यह, यह और वह चाहता था। पर मुझे यह और वह जिंदगी और इससे मिला नहीं।</div>
<div class="class_86">सलमा</div>
<div class="class_82">:</div>
<div class="class_84">मैंने तुम्हें सब कुछ दिया, फिर भी तुम्हें कुछ नहीं मिला।</div>
<div class="class_86">अयूब</div>
<div class="class_82">:</div>
<div class="class_84">मैंने भी तुम्हें अपना सब कुछ दिया, फिर भी तुम्हें कुछ नहीं मिला।</div>
<div class="class_86">पण्डित</div>
<div class="class_82">:</div>
<div class="class_84">यह झगड़े का वक्त नहीं है। हां रीता…</div>
<div class="class_86">रीता</div>
<div class="class_82">:</div>
<div class="class_84">मैं अपनी मर्जी से मर सकती हूं। मुझे आप लोगों के साथ की जरूरत नहीं है। और चाहूं तो अपनी मर्जी से तब तक जी सकती हूं जब तक जी सकने के सिलसिले बाकी हैं।</div>
<div class="class_86">झुनझुनवाला</div>
<div class="class_82">:</div>
<div class="class_84">अब देर मत करो…देर होने से कष्ट बढ़ता है।</div>
<div class="class_86">अयूब</div>
<div class="class_82">:</div>
<div class="class_84">पर ये लड़की…(नीरा की ओर इशारा करता है)।</div>
<div class="class_86">झुनझुनवाला</div>
<div class="class_82">:</div>
<div class="class_84">इसे हम पानी में धकेल सकते हैं।</div>
<div class="class_86">अयूब</div>
<div class="class_82">:</div>
<div class="class_84">लेकिन उसकी अपनी मर्जी का पता कैसे लगेगा? यह तो बेहोश है।</div>
<div class="class_86">पण्डित</div>
<div class="class_82">:</div>
<div class="class_84">हां, आती हुई मौत भी नहीं आती।</div>
<div class="class_86">झुनझुनवाला</div>
<div class="class_82">:</div>
<div class="class_84">अब मौत को किस बात का इन्तजार है? क्या मौत भी अपना पूरा खेल दिखाकर अपने वक्त से आना चाहती है?</div>
<div class="class_116">नीरा बेहोशी से जागती है।</div>
<div class="class_86">नीरा</div>
<div class="class_82">:</div>
<div class="class_84">दीदी…(बहुत पीड़ा से) तुम सब अभी जिंदा हो। ओह ओह ओह…</div>
<div class="class_116">नियामत और अब्दुल्ला सहसा महसूस करते हैं कि पानी कम हो रहा है।</div>
<div class="class_86">नियामत</div>
<div class="class_82">:</div>
<div class="class_84">(उछलकर खड़ा होता है) पानी कम हो रहा है।</div>
<div class="class_86">अब्दुल्ला</div>
<div class="class_82">:</div>
<div class="class_84">हां…देखिए…देखिए…पानी घट गया है…बाढ़ उतर रही है। (एकदम मुड़कर) उधर देखिए…टार्च की रोशनियां और रस्सियां। वे हमें बचाने के लिए रस्सों के सहारे आ गए हैं।</div>
<div class="class_116">दूर से आवाजें…होशियार…अब्दुल्ला…तुम लोग कहां हो…हम लोग आ गए हैं…और टार्च की रोशनियां। सीढ़ियां। दूर पर से आती कोलाहल की आवाज़।</div>
<div class="class_86">नियामत</div>
<div class="class_82">:</div>
<div class="class_84">पानी एकदम उतर गया है। हम लोग क्लब की जमीन पर चढ़ लें…</div>
<div class="class_116">सब जैसे पानी से निकलकर सूखी जमीन पर आ जाते हैं। अपने कपड़े निचोड़ते हुए।</div>
<div class="class_86">अब्दुल्ला</div>
<div class="class_82">:</div>
<div class="class_84">हा!…अब जान में जान आई…या खुदा…</div>
<div class="class_86">नियामत</div>
<div class="class_82">:</div>
<div class="class_84">अब कोई खतरा नहीं है…हम बच गए हैं। उधर से मदद आ रही है।</div>
<div class="class_116">खतरा टल जाने पर सब एक-दूसरे से कतराते हुए लोग। सब लोग अपने कपड़े और तौर-तरीके ठीक करते हैं। सलमा अयूब को देखकर रीता को देखती है। रीता जलती आंखों से अयूब को देखती है।</div>
<div class="class_86">पण्डित</div>
<div class="class_82">:</div>
<div class="class_84">झुनझुन…</div>
<div class="class_86">झुनझुनवाला</div>
<div class="class_82">:</div>
<div class="class_84">तमीज से बात करो…झुनझुन नहीं झुनझुनवाला। अपनी औकात का कुछ ख्याल है तुम्हें?</div>
<div class="class_86">नीरा</div>
<div class="class_82">:</div>
<div class="class_84">(एकदम अवाक्) क्या हुआ? क्या हुआ…मुझे बताओ क्या हुआ?</div>
<div class="class_86">रीता</div>
<div class="class_82">:</div>
<div class="class_84">कुछ नहीं…एक नाटक पूरा होते-होते रह गया। एक इतिहास घटित होते-होते रुक गया।</div>
<div class="class_116">टेलीफोन की घंटी…अब्दुल्ला बेतहाशा भागता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(रिसीवर उठाकर) हल्लो…जी…टूरिस्ट क्लब आफ इण्डिया…कौन, शफी साहब! जी…सलाम साहब, सलाम साहब…जी हां…जी हां…जी, जी जी हां…</div>
<div class="class_3443">परदा</div>
<div class="class_3447-1"><img src="image_3446.jpg" alt="" class="class_3447-0" />
</div>
</body>
</html>
