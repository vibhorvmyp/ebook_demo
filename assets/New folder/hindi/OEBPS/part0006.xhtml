<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml" xml:lang="hi" lang="hi">
<head><link rel="stylesheet" type="text/css" href="stylesheet.css" />
<title>part0006</title>
</head>
<body class="class-0">
<div id="toc5____________" class="class_114">अनुवर्तन एक</div>
<div class="class_116">परदा उठने पर भटकती रोशनी में बार, लाउंज और लॉन तीनों खाली नजर आते हैं। जहां-तहां पड़ी जूठी प्लेटों, खाली और भरे हुए गिलासों तथा बिखरे हुए ताश के पत्तों से लगता है कि लोग अभी-अभी अफरा-तफरी में वहां से उठकर गए हैं। उस बिखराव और खालीपन को रेखांकित करता संगीत, जिसके मद्धिम पड़ने तक टेलीफोन की घण्टी बजने लगती है। तीन-चार बार घण्टी बज चुकने के बाद अब्दुल्ला हड़बड़ी में स्टोर से निकलकर आता है। अपनी घबराहट में टेलीफोन तक पहुंचने में वह एकाध जगह हल्की ठोकर खा जाता है। उसके रिसीवर उठाने पर टेलीफोन भी गिरने को हो जाता है, पर वह किसी तरह उसे संभाल लेता है।</div>
<div class="class_86">अब्दुला</div>
<div class="class_82">:</div>
<div class="class_84">टूरिस्ट क्लब आफ इण्डिया।…कौन शफी साहब? सलाम साहब।…जी हां, भेज दिया है अयूब साहब को।…नहीं, अब कोई नहीं रहा यहां। पुल में दरार पड़ने की खबर पाते ही सब लोग क्लब खाली कर गए हैं।…हम भी बस चला ही चाहते हैं। स्टोर का सामान मैंने चेक कर लिया है, सिर्फ हिसाब की कापी चेक करनी रहती है। नियामत जब तक दरवाजे बन्द करता है, तब तक मैं…क्या? दरार डेढ़ फुट की हो गई? तब तो…जी मैं डर नहीं रहा। सिर्फ इतना बता दीजिए कि दोनों दरियाओं के बीच का फासला…अच्छा…हां हां,…और पानी का रंग?…नहीं, अभी तक मैं बाहर नहीं निकला।…हौसला न पड़ने की बात नहीं, यहां काम ही इतना था कि…वह मैं देख लूंगा। पर आपने बताया नहीं कि पानी का रंग…?</div>
<div class="class_116">उधर से रिसीवर रख दिया जाता है।</div>
<div class="class_122">हलो…हलो…हलो…</div>
<div class="class_116">परेशान-सा पल-भर रिसीवर को देखता रहता है। फिर आसपास के बिखराव पर एक नजर डालता है। रिसीवर रखते हुए उसे आभास होता है जैसे उसने कोई आवाज सुनी हो। वह थोड़ा ठिठकता है, रिसीवर को फिर कान से लगाता है और रख देता है। फिर हल्के संदेह की दृष्टि से केबिन की तरफ देखता हुआ काउंटर पर आ जाता है। वहां रुककर भी पल-भर आवाज की टोह लेता रहता है। फिर जैसे यह निश्चय करके कि यह सिर्फ उसका वहम है, जल्दी-जल्दी काउंटर की दराजें खोलने-बन्द करने लगता है!</div>
<div class="class_122">(दराजों में ढूढ़ंता हुआ) अब यह हिसाब की कापी कहां गई? (एक दराज से कापी निकालकर) रखो कहां, मिलती कहां से है!</div>
<div class="class_116">जल्दी-जल्दी कापी के पन्ने पलटता हुआ उसमें पेंसिल से निशान लगाने लगता है।</div>
<div class="class_122">एक और एक दो…दो…दो दो-दो-दो-दो-दो…दो और तीन पांच…पांच-पांच-पांच…पांच और ढाई साढ़े सात। बिक्री साढ़े सात पेग। और बाकी…(एक बोतल उठाकर) होनी चाहिए छह पेग और, है नहीं यह चार पेग भी।</div>
<div class="class_116">घबराहट में कभी आगे और कभी पीछे की तरफ पन्ने पलटता है।</div>
<div class="class_122">जैसे खुद बोतलें ही पी जाती हैं अपने अन्दर से। या कोई चुपके से इनके लेबल बदल देता है! (फिर एक बोतल उठाकर) सोलन का हिसाब…</div>
<div class="class_116">फिर जैसे आवाज सुनकर ठिठकता है और केबिन की तरफ देखता है। केबिन के साथ की खिड़की का दरवाजा हवा से चरमराता है, फिर एकाएक बन्द हो जाता है। बोतल उसके हाथ से गिरते-गिरते बचती है। वह उसे काउंटर पर रखकर फिर कापी में व्यस्त हो जाता है।</div>
<div class="class_122">सोलन का हिसाब ब्लैक एण्ड ह्वाइट से मेल खाता है और ब्लैक एण्ड ह्वाइट का हिसाब…वह तो मेल खाता ही नहीं। खुदा की भी जैसे अब्दुल्ला से ही दुश्मनी है। जो भी गड़बड़ करनी होती है, मेरी ही कापी में करता है। (पल-भर सोचता रहकर) मेरा क्या है…मैं यहां हिंदसे बदल देता हूं। हिंदसे बदलना कोई बेईमानी नहीं। बेईमानी हो जो मैंने खुद पी हो और हिसाब न रखा हो। (बदले हिंदसों को गौर से देखता हुआ) मालिक बस कापी देखता है। यह नहीं कि दूसरा कितनी जानमारी से काम करता है।…और सब लोग तो जान बचाकर पुल के उस तरफ जा पहुंचे हैं और मियां अब्दुल्ला अब तक यहां बोतलों में शराब नाप रहा है। कापी में हिंदसे ठीक कर रहा है! अगर कहीं…</div>
<div class="class_116">इस बार केबिन से बहुत साफ आवाज सुनाई देती है…गिलास से मेज पर ठक्-ठक् करने की। उसकी पेंसिल लिखते-लिखते टूट जाती है।</div>
<div class="class_122">ओफ्फोह! (केबिन की तरफ देखकर) तो कम्बख्त नियामत ले नहीं गया मियां अयूब को अब तक यहां से? और मैंने शफी साहब से कह दिया है कि…(काउंटर से आगे आकर ऊंची आवाज में) नियामत!…ओ मियां नियामत अली खां!</div>
<div class="class_116">नियामत चाबियों का गुच्छा हाथ में लिए सामने की तरफ से आता है।</div>
<div class="class_135">नियामत</div>
<div class="class_82">:</div>
<div class="class_84">आहिस्ता! तुझसे कितनी बार कहा है इस तरह मत चिल्लाया कर!</div>
<div class="class_86">अब्दुल्ला</div>
<div class="class_82">:</div>
<div class="class_84">मैंने तुझसे क्या कहा था? अगर तुझसे नहीं हो सकता था वह काम, तो तू मुझसे साफ कह देता।</div>
<div class="class_86">नियामत</div>
<div class="class_82">:</div>
<div class="class_84">तुझे एक चीज का पता है?</div>
<div class="class_86">अब्दुल्ला</div>
<div class="class_82">:</div>
<div class="class_84">किस चीज का पता?</div>
<div class="class_86">नियामत</div>
<div class="class_82">:</div>
<div class="class_84">कि तू, जिसका नाम अब्दुल्ला है, दुनिया में अपनी तरह का एक आदमी है?</div>
<div class="class_86">अब्दुल्ला</div>
<div class="class_82">:</div>
<div class="class_84">मैं कहता हूं…</div>
<div class="class_86">नियामत</div>
<div class="class_82">:</div>
<div class="class_84">एक ही आदमी जो बोलता भी जबान से है और सोचता भी जबान से है।</div>
<div class="class_86">अब्दुल्ला</div>
<div class="class_82">:</div>
<div class="class_84">देख…</div>
<div class="class_86">नियामत</div>
<div class="class_82">:</div>
<div class="class_84">वह जो होती है न छोटी-सी चीज…दिमाग नाम की…वह चीज खुदा ने तुझे दी ही नहीं।</div>
<div class="class_86">अब्दुल्ला</div>
<div class="class_82">:</div>
<div class="class_84">हां, एक तुझी को तो दी है खुदा ने वह चीज!</div>
<div class="class_86">नियामत</div>
<div class="class_82">:</div>
<div class="class_84">अगर ज़रा-सी भी दे देता तुझे…बस इतनी जरा-सी…</div>
<div class="class_86">अब्दुल्ला</div>
<div class="class_82">:</div>
<div class="class_84">मैं तुझसे पूछ रहा हूं कि…(बात न याद आने से) वह क्या था जो मैं तुझसे पूछ रहा था अभी?</div>
<div class="class_86">नियामत</div>
<div class="class_82">:</div>
<div class="class_84">अभी तू सिर्फ चिल्ला रहा था। पूछना अभी बाकी था।</div>
<div class="class_86">अब्दुल्ला</div>
<div class="class_82">:</div>
<div class="class_84">(याद करने की कोशिश में) मैं वहां से यहां आया था…क्यों आया था? तुझे मैंने आवाज दी थी…किसलिए दी थी?</div>
<div class="class_86">नियामत</div>
<div class="class_82">:</div>
<div class="class_84">(चलने को होकर) मैं दरवाजे बन्द कर रहा हूं। तू सोच ले तब तक, किसलिए दी थी।</div>
<div class="class_86">अब्दुल्ला</div>
<div class="class_82">:</div>
<div class="class_84">रुक-रुक-रुक-रुक-रुक। (दिमाग पर जोर डालता हुआ) वहां से यहां आया, यहां आकर आवाज दी…आवाज इसलिए दी कि कि कि कि…तू हमेशा यही करता है। कोई न कोई उलटी बात छोड़कर मुझे असली बात भुला देता है।</div>
<div class="class_86">नियामत</div>
<div class="class_82">:</div>
<div class="class_84">असली बात तेरे लिए होती ही वह है जो तुझे भूल जाती है। जो याद रह जाए, वह सिर्फ बात होती है, असली बात नहीं।</div>
<div class="class_116">चल देता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(उतावली में) ए ए ए…अब चल कहां दिया तू?</div>
<div class="class_122">नियामत रुककर गहरी नजर से उसे देखता है। अच्छा हां…दरवाज़े बन्द करने…पर देख…(थूक निकल कर) मैं कह रहा था कि…कि हम लोग साथ ही चलेंगे बाहर। कहीं ऐसा न हो कि…कि तुझे याद न रहे और…मेरा मतलब है कि तू…तू दरवाजे बन्द करके उधर से ही चला जाय और…और…</div>
<div class="class_86">नियामत</div>
<div class="class_82">:</div>
<div class="class_84">और तू अन्दर बन्द होकर शराब की बोतलें सूंघता रह जाय। च्-च्-च्-च्-च्-च्-च्!</div>
<div class="class_86">अब्दुल्ला</div>
<div class="class_82">:</div>
<div class="class_84">मेरा यह मतलब नहीं है…</div>
<div class="class_86">नियामत</div>
<div class="class_82">:</div>
<div class="class_84">तेरा यह मतलब नहीं है…मगर इसके सिवा कुछ और मतलब भी नहीं है…मतलब-मतलब तो तेरा कुछ है ही नहीं।</div>
<div class="class_86">अब्दुल्ला</div>
<div class="class_82">:</div>
<div class="class_84">मैं तुझसे सिर्फ इतना कह रहा था कि…</div>
<div class="class_86">नियामत</div>
<div class="class_82">:</div>
<div class="class_84">जरा कोशिश कर सोचने की…कि जब तक एक भी आदमी क्लब के अन्दर है, मैं यहां से कैसे जा सकता हूं? बड़े साहब के समाने जवाबदेही किसकी है—मेरी या किसी और की?</div>
<div class="class_86">अब्दुल्ला</div>
<div class="class_82">:</div>
<div class="class_84">तू और तेरा बड़ा साहब। जो भी झूठ-सच उससे कह देता है, उसी पर वह सिर हिला देता है।</div>
<div class="class_86">नियामत</div>
<div class="class_82">:</div>
<div class="class_84">हांऽऽऽ हिला देता है सिर! बार का ठेकेदार मुहम्मद शफी है न वह, जो कापी में गलत हिंदसे देखकर भी चुप रह जाय।</div>
<div class="class_86">अब्दुल्ला</div>
<div class="class_82">:</div>
<div class="class_84">देख…अगर तेरा मतलब है कि…?</div>
<div class="class_86">नियामत</div>
<div class="class_82">:</div>
<div class="class_84">…उसका नाम है सोमनाथ। टूरस्टि अफसर सोमनाथ। छड़ी और टोपी में से एक चीज हर वक्त अपने साथ रखता है। रात को सोते वक्त भी।</div>
<div class="class_219">केबिन से फिर ठक्-ठक् की आवाज सुनाई देती है—पहते से ऊंची। अब्दुल्ला एक बार केबिन की तरफ देखकर फिर पलभर सीधी नजर से नियामत को देखता रहता है।</div>
<div class="class_86">अब्दुल्ला</div>
<div class="class_82">:</div>
<div class="class_84">अब आया याद तुझे?</div>
<div class="class_86">नियामत</div>
<div class="class_82">:</div>
<div class="class_84">यानी कि जो तुझे भूल गया था, वह मुझे याद आना था। खूब।</div>
<div class="class_86">अब्दुल्ला</div>
<div class="class_82">:</div>
<div class="class_84">मैंने कहा नहीं था तुझसे कि मियां अयूब को जल्दी से बाहर पहुंचा दे, शफी साहब नाराज हो रहे हैं।</div>
<div class="class_86">नियामत</div>
<div class="class_82">:</div>
<div class="class_84">शफी साहब नाराज हो रहे हैं।…यहां तो कम्बख्त को ढोकर ले जाने में कन्धे टूटने को आ गए और शफी साहब हैं कि नाराज ही हुए जा रहे हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">(असमंजस में केबिन की तरफ देखता हुआ) तो तेरा मतलब है कि तू…मियां अयूब को सचमुच पार छोड़ आया है…</div>
<div class="class_86">नियामत</div>
<div class="class_82">:</div>
<div class="class_84">नाम मत ले उस आदमी का। पी-पीकर इस तरह धुत हो रहे थे जनाब कि ठीक दरार पार करते वक्त कन्धे से लुढ़क गये।</div>
<div class="class_86">अब्दुल्ला</div>
<div class="class_82">:</div>
<div class="class_84">लुढ़क गये?</div>
<div class="class_86">नियामत</div>
<div class="class_82">:</div>
<div class="class_84">और क्या? दरिया की तरफ लुढ़क गये।</div>
<div class="class_86">अब्दुल्ला</div>
<div class="class_82">:</div>
<div class="class_84">(आतंकित) यानी कि…लुढ़क ही गये?</div>
<div class="class_86">नियामत</div>
<div class="class_82">:</div>
<div class="class_84">मैं वक्त से संभाल नहीं लेता, तो अब तक सात टुकड़ों में बंटकर पानी में सात मील निकल गये होते।</div>
<div class="class_86">अब्दुल्ला</div>
<div class="class_82">:</div>
<div class="class_84">(आश्वस्त) कह रहा है लुढ़क गये। जब संभाल लिया, तो लुढ़क कैसे गये? लुढ़क जाने का मतलब तो होता है कि…</div>
<div class="class_116">केबिन में जोर की ठक्-ठक्। साथ गिलास टूटने की आवाज।</div>
<div class="class_122">…तू मियां अयूब को अगर छोड़ आया है बाहर, तो यहां केबिन में यह कौन आदमी है?</div>
<div class="class_86">नियामत</div>
<div class="class_82">:</div>
<div class="class_84">केबिन में एक नहीं, दो आदमी हैं।</div>
<div class="class_259">अब्दुल्ला</div>
<div class="class_82">:</div>
<div class="class_84">दो आदमी?</div>
<div class="class_86">नियामत</div>
<div class="class_82">:</div>
<div class="class_84">पण्डित और झुनझुनवाला।</div>
<div class="class_86">अब्दुल्ला</div>
<div class="class_82">:</div>
<div class="class_84">(पस्त) ये दोनों यहीं हैं अब तक?</div>
<div class="class_86">नियामत</div>
<div class="class_82">:</div>
<div class="class_84">ताश खेल रहे हैं।</div>
<div class="class_116">फिर चलने लगता है।</div>
<div class="class_86">अब्दुल्ला</div>
<div class="class_82">:</div>
<div class="class_84">ठहर ठहर ठहर। (उसके काफी नजदीक आकर धीमे स्वर में) बता ये इत्ती बड़ी-बड़ी लाशें…इन्हें साथ लेकर पुल कैसे पार करेंगे?</div>
<div class="class_86">नियामत</div>
<div class="class_82">:</div>
<div class="class_84">चलकर…उड़कर…नहीं तो डुबकी लगाकर। आ गया समझ में? मैं जब तक दरवाजे बन्द करता हूं, तब तक तू इन्हें साथ लेकर…</div>
<div class="class_86">अब्दुल्ला</div>
<div class="class_82">:</div>
<div class="class_84">(जैसे कोई अनहोनी बात कह दी गयी हो) मैं इन्हें साथ लेकर? (काउंटर पर लौटता हुआ) न-न-न-न-न-न। मुझे अभी बहुत काम है यहां।</div>
<div class="class_116">जल्दी-जल्दी अपनी चीजें संभालने लगता है। मैं इन्हें साथ लेकर। हंः।<br/>
केबिन से पण्डित की आवाज :</div>
<div class="class_86">पण्डित</div>
<div class="class_82">:</div>
<div class="class_84">यहां…किसी को…सुनता नहीं क्या? मुझे चाहिए…एक ब्लैक एण्ड ह्वाइट…बड़ा।</div>
<div class="class_86">नियामत</div>
<div class="class_82">:</div>
<div class="class_84">तो?</div>
<div class="class_86">अब्दुल्ला</div>
<div class="class_82">:</div>
<div class="class_84">(बांह सुजलाता हुआ) सवाल यह है कि…</div>
<div class="class_86">नियामत</div>
<div class="class_82">:</div>
<div class="class_84">कि पैदायशी बुजदिल…इतना बड़ा होकर भी बुजदिल बना रहे…तो सिवा खरगोश के…उसे क्या कहा जा सकता है?—बस यही एक सवाल है। इतना ज़रा-सा।</div>
<div class="class_116">जाकर केबिन का परदा हटा देता है। पण्डित और झुनझुनवाला रमी के पत्ते हाथों में लिये आमने-सामने की कुरसियों पर बैठे हैं। पण्डित की शेरवानी और कमीज के आधे बटन खुले हैं जिससे उसकी बनियान और काले डोरे का ताबीज बाहर नजर आ रहे हैं। चेहरे से लगातार हारने वाले आदमी की परेशानी झलकती है। झुनझुनवाला उस आदमी के अंदाज से, जो मुसकराने से लेकर जुआ खेलने तक हर काम नाप-तोल के साथ करता है, कुरसी की पीठ से टेक लगाये पण्डित के पत्ता चलने की राह देख रहा है। आंखों में जीतने वाले आदमी का आत्मविश्वास है।</div>
<div class="class_86">पण्डित</div>
<div class="class_82">:</div>
<div class="class_84">(पत्तों की जोड़-तोड़ करता हुआ, बिना नियामत की तरफ देखे) सुन गया अब तुम्हें?…एक ब्लैक एण्ड ह्वाइट। बड़ा।</div>
<div class="class_116">एक पत्ता चलता है, जिसे उठाकर झुनझुनवाला अपने पत्ते खोल देता है।</div>
<div class="class_86">झुनझुनवाला</div>
<div class="class_82">:</div>
<div class="class_84">डिक्लेयर।</div>
<div class="class_86">पण्डित</div>
<div class="class_82">:</div>
<div class="class_84">(कुछ खीझ के साथ अपने नंबर गिनता हुआ) दस सात सत्रह दस सत्ताइस…सत्ताइस और पन्द्रह बयालिस। (पत्ते खोलता हुआ, नियामत की तरफ देखकर) नहीं सुना अब भी?</div>
<div class="class_86">नियामत</div>
<div class="class_82">:</div>
<div class="class_84">माफ कीजिए, साहब। बार बन्द हो गया है।</div>
<div class="class_86">पण्डित</div>
<div class="class_82">:</div>
<div class="class_84">बन्द हो गया है?…क्यों?</div>
<div class="class_86">नियामत</div>
<div class="class_82">:</div>
<div class="class_84">क्योंकि…</div>
<div class="class_86">पण्डित</div>
<div class="class_82">:</div>
<div class="class_84">मुझे एक ही और चाहिए। आखिरी।</div>
<div class="class_116">अब्दुल्ला भी अब काउंटर से हटकर वहां आ जाता है।</div>
<div class="class_86">अब्दुल्ला</div>
<div class="class_82">:</div>
<div class="class_84">आखिरी पेग अब पुल के उस तरफ चलकर मिलेगा, साहब!</div>
<div class="class_86">पण्डित</div>
<div class="class_82">:</div>
<div class="class_84">क्यों?…उस तरफ चलकर क्यों मिलेगा?</div>
<div class="class_86">अब्दुल्ला</div>
<div class="class_82">:</div>
<div class="class_84">क्योंकि पुल टूट गया है?</div>
<div class="class_86">पण्डित</div>
<div class="class_82">:</div>
<div class="class_84">क्या कहा?…पुल टूट गया है?</div>
<div class="class_86">झुनझुनवाला</div>
<div class="class_82">:</div>
<div class="class_84">(कागज पर हिसाब जोड़ता हुआ) बयालिस और एक सौ तीस पहले के…एक सौ बहत्तर। (हल्की हंसी के साथ) कहता है पुल टूट गया है और आखिरी पेग मिलेगा पुल के उस तरफ चलकर।…एक सौ बहत्तर के सत्रह बीस और दो सौ अस्सी कल तक के। कुल दो सौ सत्तानबे बीस।</div>
<div class="class_86">अब्दुल्ला</div>
<div class="class_82">:</div>
<div class="class_84">आपने शोर नहीं सुना था?</div>
<div class="class_86">पण्डित</div>
<div class="class_82">:</div>
<div class="class_84">सुना तो था कुछ शोर मगर…</div>
<div class="class_86">झुनझुनवाला</div>
<div class="class_82">:</div>
<div class="class_84">उससे क्या होता है? शोर तो यहां होता ही रहता है। कभी इस चीज का, कभी उस चीज का।…दो अस्सी कम तीन सौ।</div>
<div class="class_86">नियामत</div>
<div class="class_82">:</div>
<div class="class_84">वह शोर इसी चीज का था। सब लोग पांच मिनट में क्लब खाली करके चले गये थे, सिवाय…</div>
<div class="class_86">अब्दुल्ला</div>
<div class="class_82">:</div>
<div class="class_84">मियां अयूब के…और आप लोगों के। मियां अयूब का तो खैर मुझे पता था, पर आप लोगों का…</div>
<div class="class_86">नियामत</div>
<div class="class_82">:</div>
<div class="class_84">ये लोग पहले टैरेस पर थे। मैं टैरेस पर पहुंचा, तो यह लॉन में थे। मैं लॉन में आया, तो ये…</div>
<div class="class_86">पण्डित</div>
<div class="class_82">:</div>
<div class="class_84">हम हवा की वजह से जगह बदल रहे थे। वहां पत्ते उड़ जाते थे। मगर…पुल क्या सचमुच टूट गया है?</div>
<div class="class_86">झुनझुनवाला</div>
<div class="class_82">:</div>
<div class="class_84">कुछ और वजह होगी…पुल कैसे टूट सकता है? अगर टूट ही गया होता सचमुच, तो लोग यहां से कैसे जाते?</div>
<div class="class_86">नियामत</div>
<div class="class_82">:</div>
<div class="class_84">पुल दर-असल अभी टूटा नहीं…</div>
<div class="class_86">अब्दुल्ला</div>
<div class="class_82">:</div>
<div class="class_84">मगर टूटने वाला है।</div>
<div class="class_86">नियामत</div>
<div class="class_82">:</div>
<div class="class_84">उसमें एक जगह दरार पड़ गयी है…</div>
<div class="class_86">अब्दुल्ला</div>
<div class="class_82">:</div>
<div class="class_84">…डेढ़ फुट बड़ी।</div>
<div class="class_86">नियामत</div>
<div class="class_82">:</div>
<div class="class_84">(अब्दुल्ला से) दरार अब तक दो फुट से भी बड़ी हो चुकी है।</div>
<div class="class_86">अब्दुल्ला</div>
<div class="class_82">:</div>
<div class="class_84">(थूक निगलकर) दो फुट से भी बड़ी?</div>
<div class="class_86">नियामत</div>
<div class="class_82">:</div>
<div class="class_84">यह भी तब की बात है जब मैं अयूब साहब को छोड़कर उधर से आया था। (पण्डित से) इसलिए सारा क्लब खाली करा लिया गया है। इस वक्त सिर्फ हमीं चार आदमी हैं यहां।</div>
<div class="class_116">तभी मंच के बाहर बायीं तरफ से टेबल-टेनिस खेलने की आवाज सुनाई देने लगती है।</div>
<div class="class_86">अब्दुल्ला</div>
<div class="class_82">:</div>
<div class="class_84">(स्तब्ध) और ये कौन है उधर…टेबल-टेनिस रूम में?</div>
<div class="class_86">नियामत</div>
<div class="class_82">:</div>
<div class="class_84">कौन लोग हो सकते हैं? मैंने अभी थोड़ी देर पहले एक-एक कमरा देख लिया था।</div>
<div class="class_86">अब्दुल्ला</div>
<div class="class_82">:</div>
<div class="class_84">देख लिया था, तो ये खेल कौन कर रहे हैं उधर? हम लोगों के साये?</div>
<div class="class_116">नियामत गहरी नजर से अब्दुल्ला को देखकर उधर को चल देता है। पण्डित अपनी शेरवानी के बटन बन्द करने लगता है। झुनझुनवाला मेज से कागज़-ताश समेटता है। अब्दुल्ला काउंटर पर आकर अलमारी में ताला लगाने की कोशिश करता है पर बदहवासी में वह उससे लग नहीं पाता।</div>
<div class="class_86">पण्डित</div>
<div class="class_82">:</div>
<div class="class_84">(उठता हुआ) अगर चलते-चलते एक मिल जाता न आखिरी…</div>
<div class="class_116">टेबल-टेनिस की आवाज रुक जाती है। नियामत बाहर निकलने लगता है कि उधर से तेज़ी से आती नीरा उससे टकरा जाती है। उसका रैकेट हाथ से छूटकर परे जा गिरता है।</div>
<div class="class_86">नीरा</div>
<div class="class_82">:</div>
<div class="class_84">दिखता नहीं कोई सामने से आ रहा है?</div>
<div class="class_86">झुनझुनवाला</div>
<div class="class_82">:</div>
<div class="class_84">(एक कागज पर रकम लिखकर पण्डित की तरफ बढ़ाता हुआ) दो सौ सत्तानबे रुपये बीस पैसे।</div>
<div class="class_86">पण्डित</div>
<div class="class_82">:</div>
<div class="class_84">दो सौ कितने…?</div>
<div class="class_116">फिर बैठकर कागज चेक करने लगता है। झुनझुनवाला सिगरेट सुलगा लेता है। नीरा रैकेट उठाकर उसी तेजी के साथ काउंटर के पास आ जाती है।</div>
<div class="class_86">नीरा</div>
<div class="class_82">:</div>
<div class="class_84">(रैकेट काउंटर पर पटककर) एक गिलास पानी।</div>
<div class="class_86">अब्दुल्ला</div>
<div class="class_82">:</div>
<div class="class_84">तू इस वक्त यहां क्या कर रही है?</div>
<div class="class_86">नीरा</div>
<div class="class_82">:</div>
<div class="class_84">तुझसे पानी का गिलास मांग रही हूं…क्या कर रही है!</div>
<div class="class_86">अब्दुल्ला</div>
<div class="class_82">:</div>
<div class="class_84">उधर और कौन था तेरे साथ टेबिल-टेनिस रूम में?</div>
<div class="class_86">नीरा</div>
<div class="class_82">:</div>
<div class="class_84">था नहीं, थी। रीता। गुड्‌डो दीदी।</div>
<div class="class_86">अब्दुल्ला</div>
<div class="class_82">:</div>
<div class="class_84">(शब्द चबाकर) गुड्‌डो दीदी! (नियामत को काउंटर की तरफ आते देखकर) तू इधर क्यों चला आ रहा है अब? जाकर ले आ न उसे जल्दी से…इसकी गुड्‌डो दीदी को। रीता…गुड्‌डो दीदी।</div>
<div class="class_86">नीरा</div>
<div class="class_82">:</div>
<div class="class_84">गुड्‌डो दीदी वहां नहीं है अब।</div>
<div class="class_86">अब्दुल्ला</div>
<div class="class_82">:</div>
<div class="class_84">वहां नहीं है अब? तो वहां से वह…</div>
<div class="class_259">नीरा</div>
<div class="class_82">:</div>
<div class="class_84">उधर गयी हैं स्वीमिंग पूल पर? पर स्वीमिंग पूल का गेट तो मैं आजकल खोलता ही नहीं।</div>
<div class="class_86">नीरा</div>
<div class="class_82">:</div>
<div class="class_84">तभी तो रोज दोपहर को हम नहा लेती हैं वहां…टूटी दीवार फांदकर। (अब्दुल्ला से) तुझसे मैंने पानी का गिलास मांगा था?</div>
<div class="class_86">नियामत</div>
<div class="class_82">:</div>
<div class="class_84">तुम लोग रोज़ दोपहर को नहाती हो वहां?</div>
<div class="class_86">नीरा</div>
<div class="class_82">:</div>
<div class="class_84">रोज़।</div>
<div class="class_86">नियामत</div>
<div class="class_82">:</div>
<div class="class_84">तो मैं कल से…</div>
<div class="class_86">अब्दुल्ला</div>
<div class="class_82">:</div>
<div class="class_84">हां, कल तक यहीं न बैठे रहना है तुझे। अब जाकर लाना नहीं है उसे…इसकी गुड्‌डो दीदी को…स्वीमिंग पूल से?</div>
<div class="class_86">नीरा</div>
<div class="class_82">:</div>
<div class="class_84">वह खुद ही आ जाएगी अभी। गीले कपड़े बदलने गई है वहां।</div>
<div class="class_86">अब्दुल्ला</div>
<div class="class_82">:</div>
<div class="class_84">तो अब तक क्या वह गीले कपड़ों में ही…</div>
<div class="class_86">नीरा</div>
<div class="class_82">:</div>
<div class="class_84">तुझे मतलब? तू मुझे पानी का गिलास क्यों नहीं देता?</div>
<div class="class_86">अब्दुल्ला</div>
<div class="class_82">:</div>
<div class="class_84">पानी-वानी का गिलास नहीं मिल सकता इस वक्त।</div>
<div class="class_86">नीरा</div>
<div class="class_82">:</div>
<div class="class_84">पानी का गिलास नहीं मिल सकता?</div>
<div class="class_116">नीरा पल-भर अब्दुल्ला को देखती रहती है, फिर नियामत की तरफ देखती है, फिर गिलास खुद ही खोजने लगती है।</div>
<div class="class_86">पण्डित</div>
<div class="class_82">:</div>
<div class="class_84">सुना झुनझुनवाला…पुल टूट गया है। (हल्की हंसी के साथ) तब तो मौका ही इधर बैठकर पीने का है। नहीं?</div>
<div class="class_116">अब्दुल्ला इस बीच ताले को ठोंक-पीटकर बन्द करने की कोशिश करता है, पर वह बन्द नहीं होता, तो उसे लटकता छोड़कर काउंटर से आगे आ जाता है।</div>
<div class="class_86">अब्दुल्ला</div>
<div class="class_82">:</div>
<div class="class_84">मौका तो है साहब, पर पीने को कुछ नहीं है। बार बन्द हो चुका है। आपको जो कुछ चाहिए, वह अब उधर चलकर ही मिल सकता है।</div>
<div class="class_86">पण्डित</div>
<div class="class_82">:</div>
<div class="class_84">मौका इधर बैठकर पीने का है, और जो कुछ पीना हो, वह उधर चलकर ही मिल सकता है। इधर बार बन्द हो चुका है, उधर पुल टूट गया है। वाह!</div>
<div class="class_116">अखबार समेटकर शेरवानी के बटन बन्द करता हुआ केबिन से बाहर आ जाता है।</div>
<div class="class_122">पर अभी बार बन्द कहां हुआ है? ताला तो ऐसे ही लटक रहा है।</div>
<div class="class_86">नियामत</div>
<div class="class_82">:</div>
<div class="class_84">वह इस आदमी की बदहवासी की वजह से है। ऐसे वक्त इसके होश-हवास ठीक काम नहीं करते।</div>
<div class="class_116">अब्दुल्ला खिसियाने ढंग से मुस्कराकर अपनी उंगलियां चटकाने लगता है।</div>
<div class="class_86">झुनझुनवाला</div>
<div class="class_82">:</div>
<div class="class_84">होश-हवास तो इसके किसी भी वक्त ठीक काम नहीं करते—खासतौर से जब इसे घर से चिट्ठी आयी हो। क्यों अब्दुल्ला?</div>
<div class="class_116">अब्दुल्ला पहले से ज़्यादा खिसियाना होकर अपने हाथों को देखता रहता है।</div>
<div class="class_122">कितने दिन का हो गया अब तेरा लड़का? चार दिन का कि पांच दिन का?</div>
<div class="class_86">अब्दुल्ला</div>
<div class="class_82">:</div>
<div class="class_84">चार दिन का ही समझिए अभी। आज रात को पूरे पांच दिन का होगा।</div>
<div class="class_86">पण्डित</div>
<div class="class_82">:</div>
<div class="class_84">कितनी बीवियों के बाद यह पहला लड़का हुआ है? तीन बीवियों के बाद चौथी बीवी से न?</div>
<div class="class_86">अब्दुल्ला</div>
<div class="class_82">:</div>
<div class="class_84">(एकाएक) ठहरो…</div>
<div class="class_116">उसके स्वर की अकस्मिकता से पल-भर सब लोग स्तब्ध हो रहते हैं।</div>
<div class="class_122">कुछ हो रहा है।</div>
<div class="class_86">नियामत</div>
<div class="class_82">:</div>
<div class="class_84">तेरा मतलब है कि…</div>
<div class="class_86">अब्दुल्ला</div>
<div class="class_82">:</div>
<div class="class_84">तुझे नहीं सुन रहा?</div>
<div class="class_86">नियामत</div>
<div class="class_82">:</div>
<div class="class_84">(पल-भर सुनता रहता है) हां। लगता यही है।</div>
<div class="class_86">पण्डित</div>
<div class="class_82">:</div>
<div class="class_84">सचमुच?</div>
<div class="class_86">नियामत</div>
<div class="class_82">:</div>
<div class="class_84">लगता यही है।</div>
<div class="class_86">झुनझुनवाला</div>
<div class="class_82">:</div>
<div class="class_84">तो क्या इतनी जल्दी…</div>
<div class="class_259">अब्दुल्ला</div>
<div class="class_82">:</div>
<div class="class_84">मैं कब से कह रहा था।</div>
<div class="class_116">पल-भर सब लोग खामोश रहते हैं। दूर से सुनायी देती हिलती चूलों की आवाज अधिक स्पष्ट होती जाती है। नीरा अचकचायी-सी एक से दूसरे की तरफ देखती रहती है।</div>
<div class="class_86">नीरा</div>
<div class="class_82">:</div>
<div class="class_84">बात क्या है? यह आवाज…</div>
<div class="class_116">पुल की कुछ कड़ियों के एक-साथ टूटने की आवाज। इसके बाद, अनुवर्तन के अन्त तक, बीच-बीच में एक-एक कड़ी के टूटने और पानी में बह जाने की आवाज सुनायी देती रहती है। रीता चेहरा हाथों से ढके घबरायी और हांफती हुई लॉन की तरफ से आती है।</div>
<div class="class_86">रीता</div>
<div class="class_82">:</div>
<div class="class_84">होह! ओह! ओह!</div>
<div class="class_86">नीरा</div>
<div class="class_82">:</div>
<div class="class_84">गुड्‌डो दीदी!</div>
<div class="class_116">दौड़कर उसकी तरफ आती है, पर रीता उसके पास से गुजरकर आगे आ जाती है। पण्डित और झुनझुनवाला केबिन से उठ आते हैं। नीरा, जैसे कुछ भी समझ पाने में असमर्थ भौंचक्की-सी उन सबके बीच लौट आती है।</div>
<div class="class_86">रीता</div>
<div class="class_82">:</div>
<div class="class_84">ओह!</div>
<div class="class_116">हाथ हटाकर उन सबको देखती है और एक बार सिहरकर चेहरा फिर हाथों से ढक लेती है।</div>
<div class="class_86">नीरा</div>
<div class="class_82">:</div>
<div class="class_84">(बांह खींचकर उसका हाथ चेहरे से हटाती हुई) क्या बात है, गुड्‌डो दीदी? बतातीं क्यों नहीं?</div>
<div class="class_86">रीता</div>
<div class="class_82">:</div>
<div class="class_84">(किसी तरह बात कह सकने की कोशिश में) वही आदमी…उसके साथ वह औरत…</div>
<div class="class_86">अब्दुल्ला</div>
<div class="class_82">:</div>
<div class="class_84">क्या?</div>
<div class="class_86">नियामत</div>
<div class="class_82">:</div>
<div class="class_84">कौन आदमी?…कौन औरत?</div>
<div class="class_86">पण्डित</div>
<div class="class_82">:</div>
<div class="class_84">क्या हुआ उनका?</div>
<div class="class_86">झुनझुनवाला</div>
<div class="class_82">:</div>
<div class="class_84">कहां पर?</div>
<div class="class_86">रीता</div>
<div class="class_82">:</div>
<div class="class_84">वहीं…वे दोनों थे वहां पर।</div>
<div class="class_86">अब्दुल्ला</div>
<div class="class_82">:</div>
<div class="class_84">वहां…पुल पर? कौन?</div>
<div class="class_116">रीता सिर हिलाती है।</div>
<div class="class_86">रीता</div>
<div class="class_82">:</div>
<div class="class_84">वे दोनों थे वहां पर…मैं स्वीमिंग पूल से लौट रही थी।</div>
<div class="class_86">अब्दुल्ला</div>
<div class="class_82">:</div>
<div class="class_84">लेकिन कौन?</div>
<div class="class_86">पण्डित</div>
<div class="class_82">:</div>
<div class="class_84">आदमी कौन था?</div>
<div class="class_86">रीता</div>
<div class="class_82">:</div>
<div class="class_84">वही…वह मिस्टर शफी का दोस्त…</div>
<div class="class_86">अब्दुल्ला</div>
<div class="class_82">:</div>
<div class="class_84">मिस्टर अयूब?</div>
<div class="class_116">चुभती नजर से नियामत को देखता है।</div>
<div class="class_86">नियामत</div>
<div class="class_82">:</div>
<div class="class_84">वह नहीं हो सकता। उसे तो मैं…बहुत पहले उस पार छोड़ आया था।</div>
<div class="class_86">रीता</div>
<div class="class_82">:</div>
<div class="class_84">हां, वही। और उसके साथ वह औरत…</div>
<div class="class_86">अब्दुल्ला</div>
<div class="class_82">:</div>
<div class="class_84">उसके साथ औरत?</div>
<div class="class_86">झुनझुनवाला</div>
<div class="class_82">:</div>
<div class="class_84">बात तो सुनने दो।</div>
<div class="class_86">रीता</div>
<div class="class_82">:</div>
<div class="class_84">हां, एक औरत…</div>
<div class="class_86">पण्डित</div>
<div class="class_82">:</div>
<div class="class_84">औरत!</div>
<div class="class_86">झुनझुनवाला</div>
<div class="class_82">:</div>
<div class="class_84">उसके साथ?</div>
<div class="class_86">नियामत</div>
<div class="class_82">:</div>
<div class="class_84">पर हुआ क्या उनका?</div>
<div class="class_86">रीता</div>
<div class="class_82">:</div>
<div class="class_84">वे दोनों थे वहां पुल पर…जब पुल एकाएक हिलने लगा…बुरी तरह हिलने लगा…मैं स्वीमिंग पूल से लौट रही थी…</div>
<div class="class_86">नीरा</div>
<div class="class_82">:</div>
<div class="class_84">पुल हिलने लगा?</div>
<div class="class_86">रीता</div>
<div class="class_82">:</div>
<div class="class_84">और जब पुल टूटा…</div>
<div class="class_86">नीरा</div>
<div class="class_82">:</div>
<div class="class_84">पुल टूट गया?</div>
<div class="class_86">रीता</div>
<div class="class_82">:</div>
<div class="class_84">पूरा नहीं; पर किसी वक्त पूरा टूट सकता है।</div>
<div class="class_86">नीरा</div>
<div class="class_82">:</div>
<div class="class_84">जरा देखें…</div>
<div class="class_116">रीता को लिये-लिये उसी ओर जाती है, जिधर से रीता आई थी।</div>
<div class="class_86">पण्डित</div>
<div class="class_82">:</div>
<div class="class_84">तब तो जरूर डर की बात है। क्यों अब्दुल्ला! कम से कम तेरे लिए तो है ही। क्योंकि किसी भी वक्त पुल पूरा टूट सकता है।</div>
<div class="class_86">अब्दुल्ला</div>
<div class="class_82">:</div>
<div class="class_84">क्यों, सिर्फ मेरे लिए क्यों?</div>
<div class="class_86">पण्डित</div>
<div class="class_82">:</div>
<div class="class_84">क्योंकि तुझे अपने लड़के को देखने जाना है। यहां तो न कोई देखने को है, न दिखाने को। उस पार पहुंच गए, तो वहां पड़े रहेंगे। न पहुंचे, तो यहां भी कुछ बुरा नहीं है। अच्छा-खासा बार है। अगर ज्यादा नहीं, तो दस-बीस दिन बैठकर पीने का सामान तो मिल ही जाएगा।</div>
<div class="class_86">अब्दुल्ला</div>
<div class="class_82">:</div>
<div class="class_84">(अलमारी पर नजर डालकर) दस-बीस दिन? नहीं, सामान तो यहां इतना है कि…(सहसा रुककर) पर मैं भी क्या बात सोचने लगा? दस-बीस दिन हम लोग यहां थोड़े ही न पड़े रहेंगे? हां, इस बात का अफसोस जरूर है कि इतना सामान जो हम लोगों ने अभी-अभी मंगवाया था—यह सोचकर कि सीजन में काफी बिक्री होगी—वह सब ज्यों का त्यों पड़ा रहेगा। न जाने कितने दिन। शफी साहब का यह पहला साल है ठेके का, और अगर इसी साल उन्हें घाटा उठाना पड़ा, तो…अगले साल फिर अपने पर वही बेकारी आ जाएगी। चार साल बेकार रहने के बाद इस साल शफी साहब की मेहरबानी से यह नौकरी मिली थी—अब आगे इसका भी पता नहीं कि रहेगी या नहीं।</div>
<div class="class_86">पण्डित</div>
<div class="class_82">:</div>
<div class="class_84">तेरी एक बड़ी खूबी है अब्दुल्ला कि तू दूर की बात पहले सोचता है, और नजदीक की बाद में।</div>
<div class="class_86">झुनझुनवाला</div>
<div class="class_82">:</div>
<div class="class_84">बल्कि कहना चाहिए, कि नजदीक की बात तो ये कभी सोचता नहीं। क्यों अब्दुल्ला, पुल के दो तख्ते निकल गये तो तुझे पूरा पुल टूटता नजर आने लगा। एक दिन के लिए बार बन्द हो गया। तो उससे शफी को घाटा भी पड़ गया, और तुझे अगले साल की बेकारी भी सूझने लगी।</div>
<div class="class_86">अब्दुल्ला</div>
<div class="class_82">:</div>
<div class="class_84">मेरा दिल कमजोर है, इसलिए हाथ की मेहनत नहीं कर सकता साहब। जो कुछ आसरा है, वह सब नौकरी का ही है—और वह भी बारमैन की। ज़िन्दगी में और कोई काम, कोई हुनर नहीं सीखा—पच्चीस साल से सब यही काम करता आ रहा हूं। एक बार पहले भी इसी क्लब में बारमैन था, जब इसी तरह बाढ़ आयी थी। उस साल जो कुछ यहां हुआ, वह अगर आपको बताने लगूं, तो…</div>
<div class="class_86">नियामत</div>
<div class="class_82">:</div>
<div class="class_84">तुझे वह किस्सा फिर से शुरू करना है, तो मैं बाहर से ताला लगाकर जा रहा हूं। तू यहां इत्मीनान से बैठकर किस्सा सुना। साथ इन्हें ब्लैक एण्ड ह्वाइट की बोतल भी खोल दे।</div>
<div class="class_86">अब्दुल्ला</div>
<div class="class_82">:</div>
<div class="class_84">ब्लैक एण्ड ह्वाइट की बोतल! हंह! पहले ही मेरा ब्लैक एण्ड ह्वाइट का हिसाब मेल नहीं खा रहा। अभी जाकर शफी साहब को आज का हिसाब दूंगा, तो इसकी डांट और खानी पड़ेगी।…ठहर, हिसाब की कापी मैंने यहीं दराज में डाल दी है। वह तो मुझे साथ ले जानी चाहिए।</div>
<div class="class_116">जल्दी से जाकर दराज खोलता है।</div>
<div class="class_122">यह रही कापी, और यह…(अचानक पण्डित की तरफ देखकर) अरे! आपके बिल का पेमेंट तो अभी हुआ ही नहीं।</div>
<div class="class_116">स्वेटर की जेब टटोलकर उसमें से एक बिल निकालता है।</div>
<div class="class_122">यह आपका बिल है—तेरह रुपये कुछ पैसे का।</div>
<div class="class_116">नियामत बिल उससे लेकर पण्डित को देता है।</div>
<div class="class_86">नियामत</div>
<div class="class_82">:</div>
<div class="class_84">बिल तेरह रुपये कुछ पैसे का नहीं, सत्रह रुपये कुछ पैसे का।</div>
<div class="class_86">अब्दुल्ला</div>
<div class="class_82">:</div>
<div class="class_84">सत्रह या तेरह जितने का भी है, जल्दी से इसका पेमेंट कर दें। (कापी निकालकर उसमें काट-छांट करता हुआ) मैं भी कहूं कि हिसाब में इतना फर्क कैसे पड़ रहा है।</div>
<div class="class_86">पण्डित</div>
<div class="class_82">:</div>
<div class="class_84">(बिल लेकर) फर्ज कर इस वक्त इतने पैसे मेरी जेब में न हों।</div>
<div class="class_86">अब्दुल्ला</div>
<div class="class_82">:</div>
<div class="class_84">आपकी जेब में, और पैसे न हों…यह कैसे हो सकता है?</div>
<div class="class_86">पण्डित</div>
<div class="class_82">:</div>
<div class="class_84">जब और इतना कुछ हो सकता है, एक अच्छा खासा पुल टूट सकता है, तो यही क्यों नहीं हो सकता?</div>
<div class="class_86">नियामत</div>
<div class="class_82">:</div>
<div class="class_84">(चिढ़कर अब्दुल्ला से) अब खामखाह वक्त क्यों बरबाद कर रहा है? बिल का पेमेंट बाद में नहीं हो सकता? उधर पहुंचकर नहीं हो सकता?</div>
<div class="class_86">पण्डित</div>
<div class="class_82">:</div>
<div class="class_84">क्यों…हो सकता है न उधर पहुंचकर? तो बस अभी चल रहे हैं…एक मिनट में।</div>
<div class="class_116">शेरवानी की सलवटें निकालता हुआ बरामदे की तरफ चल देता है।</div>
<div class="class_86">नियामत</div>
<div class="class_82">:</div>
<div class="class_84">देखिए मिस्टर पण्डित…</div>
<div class="class_86">पण्डित</div>
<div class="class_82">:</div>
<div class="class_84">कहा है न अभी एक मिनट में चल रहे हैं। बस अब आ ही रहे हैं जरा उधर गुसलखाने तक होकर। आओ झुनझुनवाला, तुम भी हल्के हो लो…</div>
<div class="class_116">हल्के से मुस्कराकर दोनों की तरफ देखता है और झुनझुनवाला के साथ बरामदे के बायीं तरफ से निकल जाता है।</div>
<div class="class_86">नियामत</div>
<div class="class_82">:</div>
<div class="class_84">बस अब आ ही रहे हैं जरा उधर गुसलखाने तक होकर! जैसे यही गुसलखाना एक गुसलखाना है, और गुसलखाना मिलेगा इन्हें कहीं पर? (अब्दुल्ला की तरफ देखकर) और तुझे क्या काठ मार गया है, इस तरह खड़ा है जैसे किसी ने जिस्म से सारी हवा निकाल दी हो।</div>
<div class="class_86">अब्दुल्ला</div>
<div class="class_82">:</div>
<div class="class_84">मैं सोच रहा हूं कि…</div>
<div class="class_86">नियामत</div>
<div class="class_82">:</div>
<div class="class_84">सोच रहा है कि लड़के को देखने किस दिन पहुंच सकेगा? एक तू ही तो है जिसके लड़का हुआ है। और लोगों के भला लड़के-बच्चे होते हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">नहीं, मैं इस वक्त लड़के की बात नहीं सोच रहा…कैश की बात सोच रहा हूं।</div>
<div class="class_86">नियामत</div>
<div class="class_82">:</div>
<div class="class_84">इस बिल का पेमेंट अभी नहीं हुआ, बस इसी से मरा जा रहा है?</div>
<div class="class_86">अब्दुल्ला</div>
<div class="class_82">:</div>
<div class="class_84">नहीं, इसके पेमेंट की बात नहीं है…बात यह है कि जो बिल मैंने इसे दिया है, वह मुझे लगता है कि इसका बिल नहीं है। इसका बिल यह है…(स्वेटर की दूसरी जेब से एक और बिल निकालकर) तेरह रुपये सत्रह पैसे का। अभी यहां खड़े-खड़े मुझे याद आया कि तेरह रुपये सत्रह पैसे का बिल मैंने अपनी बायीं जेब में डाला था, दायीं जेब में नहीं। अब मुझे यह समझ नहीं आ रहा कि जो दायीं जेब से निकला है, वह किसका बिल है।</div>
<div class="class_86">नियामत</div>
<div class="class_82">:</div>
<div class="class_84">तेरे साथ हमेशा यही होता है, यह कोई आज नई बात नहीं है। हर बार तनखाह काटने की नौबत आती है, हर बार वास्ते देकर माफियां मांगता है, पर हाल तेरा फिर भी वही का वही रहता है। अभी परसों जो घपला किया था, उसी की वजह से तो शफी साहब ने तुझे श्रीनगर जाने की छुट्टी नहीं दी।</div>
<div class="class_116">इसी बीच नीरा और रीता बाहर से आती हैं, अपने बीच कुछ बातें करती हुईं।</div>
<div class="class_86">अब्दुल्ला</div>
<div class="class_82">:</div>
<div class="class_84">पर बता, अब मैं इसमें क्या कर सकता हूं? बोतलों का हिसाब ठीक रखता हूं, तो किसी न किसी बिल में गड़बड़ हो जाती है। बिलों का हिसाब ठीक रखता हूं, तो बोतलों की नाप-जोख में फर्क पड़ जाता है। (दराज से एक पोस्टकार्ड निकालकर) इन्हीं सब उलझनों में घर से आयी चिट्ठी का जवाब भी अब तक नहीं दे पाया। वे लोग वहां न जाने क्या सोच रहे होंगे! कि कैसा आदमी है—खुशखबरी पाकर मिलने आना तो दूर, चिट्ठी की पहुंच तक का पता इससे नहीं दिया गया।</div>
<div class="class_86">नीरा</div>
<div class="class_82">:</div>
<div class="class_84">अब इसे घर की याद सताने लगी! तू पानी का गिलास देगा या नहीं? कब से मांग रही हूं।</div>
<div class="class_86">अब्दुल्ला</div>
<div class="class_82">:</div>
<div class="class_84">अब कुछ नहीं मिलेगा। गिलास भी अलमारी में बंद किए जा चुके हैं।</div>
<div class="class_86">नियामत</div>
<div class="class_82">:</div>
<div class="class_84">(पास आकर) तू इससे झकझक करना बाद में, पहले मुझे कोहली साहब का नम्बर मांग दे।</div>
<div class="class_86">नीरा</div>
<div class="class_82">:</div>
<div class="class_84">क्यों…डैडी का नंबर तुझे किसलिए चाहिए? उनसे तुझे क्या बात करनी है?</div>
<div class="class_86">नियामत</div>
<div class="class_82">:</div>
<div class="class_84">मुझे उनसे कहना है कि वे खुद यहां तशरीफ ले आएं, और तुझे आकर यहां से ले जाएं।</div>
<div class="class_86">नीरा</div>
<div class="class_82">:</div>
<div class="class_84">क्यों, डैडी क्यों मुझे आकर ले जायें? मैं जब अपने पैरों चलकर यहां आ सकती हूं, तो उसी तरह चलकर यहां से जा नहीं सकती? सुन रहा है अब्दुल्ला…गिलास निकाल कर पानी दे।</div>
<div class="class_116">पण्डित इस बीच आता है और लाउंच की एक कुर्सी पर पसरकर अपना अखबार खोल लेता है। फिर जेब से सिगरेटकेस निकालकर देखता है कि उसमें कोई भी सिगरेट नहीं है। झुनझुनवाला भी आता है और दूसरी आराम कुर्सी पर पैर फैलाकर लेट-सा जाता है, बेखबर-सा, जैसे उसे नींद आ रही है।</div>
<div class="class_86">पण्डित</div>
<div class="class_82">:</div>
<div class="class_84">अब्दुल्ला, गिलास निकालने के लिए अलमारी खोले, तो उसमें से मेरे लिए गोल्ड फ्लैक का एक पैकेट भी निकाल लेना। बड़ा वाला।</div>
<div class="class_86">अब्दुल्ला</div>
<div class="class_82">:</div>
<div class="class_84">(थोड़ा झुंझलाकर) मैंने आपसे कह नहीं दिया मिस्टर पण्डित, कि आपको जो कुछ भी चाहिए, वह अब उधर चलकर ही मिल सकता है। छोटा वाला हो या बड़ा वाला।</div>
<div class="class_86">पण्डित</div>
<div class="class_82">:</div>
<div class="class_84">अच्छा रहने दे। नाराज क्यों होता है?</div>
<div class="class_116">माचिस की तीलियां जलाता-बुझाता हुआ अखबार पढ़ने लगता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(अब्दुल्ला का हाथ अलमारी की तरफ चला जाता है) इसे इस वक्त पानी के गिलास की पड़ी है, जबकि इतने लोग यहां सिर्फ इसी की वजह से अटके हुए हैं।</div>
<div class="class_86">पण्डित</div>
<div class="class_82">:</div>
<div class="class_84">अब्दुल्ला, अगर गिलास निकाले, तो पैकेट भी जरूर निकाल लेना, हां।</div>
<div class="class_86">नियामत</div>
<div class="class_82">:</div>
<div class="class_84">(अब्दुल्ला से) दे इसे पानी का गिलास, नहीं तो बाद में यह प्यासी ही दरिया में गोते खाती नजर आएगी। मैं तब तक पुल की तरफ देख आऊं…वह अयूब साहब…</div>
<div class="class_116">फिर बरामदे की तरफ चल देता है। अब्दुल्ला त्योरी के साथ अलमारी खोलकर उसमें से गिलास निकालता है, और पानी भरकर उसे गुस्से से काउंटर पर रखता है।</div>
<div class="class_86">अब्दुल्ला</div>
<div class="class_82">:</div>
<div class="class_84">यह ले पानी…</div>
<div class="class_86">पण्डित</div>
<div class="class_82">:</div>
<div class="class_84">(अखबार से सिर उठाकर) अब्दुल्ला, सिगरेट का पैकेट।</div>
<div class="class_86">अब्दुल्ला</div>
<div class="class_82">:</div>
<div class="class_84">ओह! सिगरेट का पैकेट</div>
<div class="class_116">फिर से अलमारी खोलकर उसमें से पैकेट निकाल लेता है।</div>
<div class="class_122">यह रहा आपका पैकेट। पर इसके पैसे…</div>
<div class="class_86">पण्डित</div>
<div class="class_82">:</div>
<div class="class_84">पैसे तुझे बिल के साथ ही वसूल हो जाएंगे। जहां सत्रह रुपये कुछ पैसे हैं, वहां साथ ढाई रुपये और जोड़ लेना।</div>
<div class="class_86">अब्दुल्ला</div>
<div class="class_82">:</div>
<div class="class_84">(कुछ हड़वड़ाहट के साथ जेबें और दराज टटोलता हुआ) बिल के साथ…पर हां…देखिए बात यह है कि…वह जो बिल है न…(दूसरा बिल निकालकर देखता है, पर कुछ सोचकर उसे फिर जेब में रख लेता है) खैर, यह बात इस वक्त नहीं, बाद में करने की है। ये पैसे अगर आप…खैर मैं इन्हें बिल में ही जोड़ देता हूं।</div>
<div class="class_116">बिल फिर से निकाल कर उस पर पेंसिल से लिखने लगता है।</div>
<div class="class_86">पण्डित</div>
<div class="class_82">:</div>
<div class="class_84">(उठकर उसकी तरफ आता हुआ) बिल तो तेरा मेरे पास है। यह तू किसके बिल में पैसे जोड़ रहा है?</div>
<div class="class_86">अब्दुल्ला</div>
<div class="class_82">:</div>
<div class="class_84">मैंने आपसे कहा है न…यह बात मैं आपसे बाद में करूंगा। अभी, बाहर चलकर। इस वक्त पहले मैं…</div>
<div class="class_116">नीरा इस बीच दोनों को देखती रहती है। फिर अचानक वहां से चल देती है।</div>
<div class="class_86">नीरा</div>
<div class="class_82">:</div>
<div class="class_84">अरे दीदी, उन लोगों का क्या हुआ? वे लोग अब तक इधर आए नहीं…</div>
<div class="class_86">अब्दुल्ला</div>
<div class="class_82">:</div>
<div class="class_84">ओ लड़कियो! तुम यहीं रहो, तुम अब कहां जा रही हो? हम सब अब बाहर चल रहे हैं।</div>
<div class="class_86">नीरा</div>
<div class="class_82">:</div>
<div class="class_84">अभी आ रहे हैं। आओ दीदी…कहीं वो बह तो नहीं गये।</div>
<div class="class_116">पण्डित पैकेट खोलकर सिगरेट सुलगा लेता है। एक क्षण गुड्‌डो को गौर से जाते देखता है। नीरा और रीता (गुड्डो) चली जाती हैं।</div>
<div class="class_86">पण्डित</div>
<div class="class_82">:</div>
<div class="class_84">यह बड़ी वाली लड़की वही गुड्‌डो है न…वह लड़की…?</div>
<div class="class_86">अब्दुल्ला</div>
<div class="class_82">:</div>
<div class="class_84">(अलमारी बन्द करके ताला लगाता हुआ) कौन लड़की? (ताला अचानक बन्द हो जाने से) लो, अब देखो कैसे अपने-आप ही लग गया!</div>
<div class="class_86">पण्डित</div>
<div class="class_82">:</div>
<div class="class_84">(कश खींचकर) वही—मिस रीता दीवान—जिसने, सुना है, कल तुम्हारे उस आदमी को पीटने में कसर नहीं उठा रखी थी—क्या नाम है उसका—वह अभी जो पुल पार करके किसी और के साथ आया है?</div>
<div class="class_86">अब्दुल्ला</div>
<div class="class_82">:</div>
<div class="class_84">पीटा होगा, मुझे कुछ मालूम नहीं।</div>
<div class="class_86">पण्डित</div>
<div class="class_82">:</div>
<div class="class_84">तुझे सब मालूम है। शफी ने मुझे खुद बताया था कि तू इस बात से इतना घबरा गया था कि तेरे हाथ से ब्रांडी की बोतल गिरते-गिरते मुश्किल से संभली थी।</div>
<div class="class_86">अब्दुल्ला</div>
<div class="class_82">:</div>
<div class="class_84">शफी साहब की बस यही आदत मुझे पसन्द नहीं। मुझे तो मना कर देंगे कि किसी से बात न करूं, और खुद हर-एक से बात करते फिरेंगे। मुझसे उन्होंने कसम खिलाकर कहा था कि…</div>
<div class="class_86">पण्डित</div>
<div class="class_82">:</div>
<div class="class_84">यह बात किसी से नहीं कहनी है, यही न? मुझसे भी उसने कसम खिलाकर यही कहा था। वह बता रहा था कि उस आदमी ने—उसका नाम क्या है, मैं भूल रहा हूं…</div>
<div class="class_86">अब्दुल्ला</div>
<div class="class_82">:</div>
<div class="class_84">मुहम्मद अयूब। अयूब साहब।</div>
<div class="class_86">पण्डित</div>
<div class="class_82">:</div>
<div class="class_84">हां, कि अयूब ने गुसलखाने से बाहर गुड्‌डो का हाथ पकड़ लिया और कहा कि…</div>
<div class="class_116">अब्दुल्ला इशारे से उसे बात करने से रोकता है। नीरा पहले ही की तरह जल्दी से बरामदे से आती है।</div>
<div class="class_86">नीरा</div>
<div class="class_82">:</div>
<div class="class_84">(आती हुई) मेरा रैकेट यहां तो नहीं रहा है? हां, यहीं तो है।</div>
<div class="class_116">रैकेट उठाकर फिर चलने को होती है।</div>
<div class="class_86">अब्दुल्ला</div>
<div class="class_82">:</div>
<div class="class_84">नीरा!</div>
<div class="class_86">नीरा</div>
<div class="class_82">:</div>
<div class="class_84">(रुककर) क्या बात है?</div>
<div class="class_86">अब्दुल्ला</div>
<div class="class_82">:</div>
<div class="class_84">तुझसे कह दिया है न कि अब तुझे उधर नहीं जाना है? अपनी गुड्‌डो दीदी को भी ले आ। सब लोग अभी बाहर चल रहे हैं। आज के लिए क्लब बन्द हो गया है।</div>
<div class="class_86">नीरा</div>
<div class="class_82">:</div>
<div class="class_84">बन्द कैसे हो गया है? क्लब कभी इस वक्त भी बन्द होता है?</div>
<div class="class_86">अब्दुल्ला</div>
<div class="class_82">:</div>
<div class="class_84">ऐसे बात कर रही है जैसे तुझे कुछ मालूम ही नहीं…कुछ सुना ही नहीं…वह भी नहीं सुना जो तेरी गुड्‌डो दीदी खुद कह रही थी… हद है! यह इतनी बेफिक्र बन रही है! अयूब साहब और औरत कहां हैं?</div>
<div class="class_86">नीरा</div>
<div class="class_82">:</div>
<div class="class_84">वहीं बाहर होंगे…मैंने नहीं देखा…</div>
<div class="class_86">अब्दुल्ला</div>
<div class="class_82">:</div>
<div class="class_84">पुल पूरा टूट गया है क्या? तूने पुल तो देखा? नहीं?</div>
<div class="class_86">नीरा</div>
<div class="class_82">:</div>
<div class="class_84">टूट भी गया हो तो इसमें इतना घबराने की क्या बात है? अरे डेढ़-दो फुट की दरार पड़ी है…बस, चार-पांच फुट तक तो आदमी कूदकर ही पार कर सकता है।</div>
<div class="class_86">पण्डित</div>
<div class="class_82">:</div>
<div class="class_84">पर यह आदमी पार नहीं कर सकता। इसका नाम अब्दुल्ला है। दुनिया का सबसे बुजदिल आदमी है।</div>
<div class="class_86">अब्दुल्ला</div>
<div class="class_82">:</div>
<div class="class_84">आप लड़की से मजाक कर रहे हैं, मिस्टर पण्डित। यह वक्त मजाक करने का नहीं है।</div>
<div class="class_86">पण्डित</div>
<div class="class_82">:</div>
<div class="class_84">तू बुजदिल आदमी है, यह तेरे ख्याल में मजाक की बात है? (नीरा से) अच्छा, तुम बताओ बेटे, यह आदमी चेहरे से ही बुजदिल नजर नहीं आता?</div>
<div class="class_86">अब्दुल्ला</div>
<div class="class_82">:</div>
<div class="class_84">यह बहुत बुरी बात है, मिस्टर पण्डित! इस तरह एक बच्चे के सामने आप…</div>
<div class="class_86">नीरा</div>
<div class="class_82">:</div>
<div class="class_84">बच्चे के सामने से तुम्हारा मतलब? बच्चा यहां कौन है? मैं? मैं बच्चा नहीं हूं।</div>
<div class="class_86">अब्दुल्ला</div>
<div class="class_82">:</div>
<div class="class_84">नहीं, तू बच्चा नहीं है, मैं बच्चा हूं। यह तो ठीक है?</div>
<div class="class_86">नीरा</div>
<div class="class_82">:</div>
<div class="class_84">मुझसे इस तरह बात करने की जरूरत नहीं।…तू बच्चा नहीं, मैं बच्चा हूं! तेरा ख्याल है मैं हर तरह की बात समझती नहीं?</div>
<div class="class_86">अब्दुल्ला</div>
<div class="class_82">:</div>
<div class="class_84">(हल्की हंसी के साथ) तू सब तरह की बात समझती है। मैंने कहा है कि तू नहीं समझती? (पुचकारने के स्वर में) अच्छा, तो अब अच्छी लड़की बनकर यहीं खड़ी रह, तेरी गुड्‌डो दीदी भी घुम-फिरकर यहीं आ जायेगी, इस वक्त अकेले और जायेगी कहां?</div>
<div class="class_86">नीरा</div>
<div class="class_82">:</div>
<div class="class_84">(फिर वहां से चलती हुई) मैं अच्छी लड़की नहीं हूं…सुन लिया तूने? मैं बिल्कुल भी अच्छी नहीं हूं।…अच्छी लड़की बनकर यहीं खड़ी रह…क्यों खड़ी रहूं मैं?</div>
<div class="class_116">बरामदे में पहुंचकर फिर एक बार मुड़कर उसकी तरफ देखती है।</div>
<div class="class_122">देख लिया कितनी अच्छी लड़की हूं मैं?</div>
<div class="class_116">बायीं तरफ से चली जाती है। अब्दुल्ला मुंह में कुछ बड़बड़ाता हुआ काउंटर से आगे आने लगता है कि तभी टेलीफोन की घण्टी बज उठती है। घण्टी सुनकर झुनझुनवाला भी नींद से जैसे जागता है, और झोंक में उठकर फिर बाथरूम की ओर चला जाता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(जाकर रिसीवर उठाता हुआ) यह पांचवी दफा शफी साहब का फोन आया है। (रिसीवर में) हलो…शफी साहब?…क्या?…कौन?…मिसेज हल्दवानी?…यहां की मेम्बरशिप फीस?…आज यहां की मेम्बरशिप फीस कुछ नहीं है।…मैं कौन हूं?…मैं कोई नहीं हूं…जी, मैं क्लब में कुछ भी काम नहीं करता, आप कल फोन कीजिएगा। (झटके से रिसीवर रखकर) कहती है बम्बई से आई हूं, मेम्बर बनना चाहती हूं। बस आज ही तो एक दिन है जिस दिन इसे मेम्बर बनना है।</div>
<div class="class_116">टेलीफोन से हटकर आते हुए एकाएक जैसे कुछ सुनने के लिए रुक जाता है।</div>
<div class="class_122">यह आवाज पहले से ऊंची नहीं हो गयी?</div>
<div class="class_86">पण्डित</div>
<div class="class_82">:</div>
<div class="class_84">कौन-सी आवाज?</div>
<div class="class_86">अब्दुल्ला</div>
<div class="class_82">:</div>
<div class="class_84">दरिया के पानी की।</div>
<div class="class_86">पण्डित</div>
<div class="class_82">:</div>
<div class="class_84">तेरे वहम का भी कोई इलाज नहीं। अब और कुछ नहीं, तो दरिया की आवाज ही तुझे ऊंची सुनायी देने लगी।</div>
<div class="class_86">अब्दुल्ला</div>
<div class="class_82">:</div>
<div class="class_84">वहम की बात नहीं है, आप ज़रा ठीक से सुनिए। मुझे लगता है कि दोनों दरियाओं में पानी बढ़ रहा है। मैं दोनों की आवाजें अलग-अलग सुन सकता हूं। (लॉन के पार टैरेस की तरफ इशारा करके) यह लिद्दर की आवाज है, और…(खिड़की की तरफ इशारा करके) यह आवाज शेषनाग की है। मैं इन आवाजों से अच्छी तरह वाकिफ हूं क्योंकि… क्योंकि…आपको पता है मुझे दिल का दौरा कब से पड़ना शुरू हुआ है?</div>
<div class="class_86">पण्डित</div>
<div class="class_82">:</div>
<div class="class_84">मेरा तो ख्याल है कि पैदा होने के दिन से पड़ना शुरू हो गया होगा।</div>
<div class="class_86">अब्दुल्ला</div>
<div class="class_82">:</div>
<div class="class_84">नहीं साहब, मुझे दौरा पड़ना शुरू हुआ है तबसे जब पहले भी इसी तरह एक बार बाढ़ में यहां फंस गया था। तब क्लब का ठेका एक किश्तवारी के पास था, और मैं इसी तरह यहां बारमैन था। बाढ़ में क्लब के अन्दर चार आदमी फंसे रह गये थे—ठेकेदार, मैं और दो बैरे। इधर से लिद्दर का पानी यहां बरामदे तक आ गया था, और उधर से शेषनाग के पानी ने आधी गैलरी तोड़ दी थी। हम लोगों ने रसद का सामान साथ लेकर पूरा रात तब इस हॉल की छत पर काटी थी। पानी जिस तरह बढ़ रहा था उससे लगता था कि घण्टे दो घण्टे के अन्दर वह हमारे सिरों के ऊपर से होकर बहने लगेगा। उफ्! वह रात और उसके बाद आज की शाम—मुझसे तब से इस छत की तरफ आंख उठाकर देखा नहीं जाता। मुझे दिल का पहला दौरा उसी रात छत पर लेटे-लेटे पड़ा था।</div>
<div class="class_86">पण्डित</div>
<div class="class_82">:</div>
<div class="class_84">खैर, आज तुझे दिल का दौरा नहीं पड़ेगा, क्योंकि उससे पहले ही हम लोग तुझे लेकर क्लब से बाहर पहुंच जाएंगे।</div>
<div class="class_86">अब्दुल्ला</div>
<div class="class_82">:</div>
<div class="class_84">वह तो ठीक है साहब, मगर कहने की बात सिर्फ इतनी है कि…</div>
<div class="class_116">नियामत घबराया हुआ बरामदे की तरफ से आता है।</div>
<div class="class_86">नियामत</div>
<div class="class_82">:</div>
<div class="class_84">(पास आकर अब्दुल्ला से) पता है अब और क्या हुआ है?</div>
<div class="class_86">अब्दुल्ला</div>
<div class="class_82">:</div>
<div class="class_84">क्या हुआ है?</div>
<div class="class_86">नियामत</div>
<div class="class_82">:</div>
<div class="class_84">बस कुछ पूछ नहीं।</div>
<div class="class_116">दायीं तरफ गैलरी के दरवाजे से जाने लगता है।</div>
<div class="class_86">अब्दुल्ला</div>
<div class="class_82">:</div>
<div class="class_84">(घबराए हुए स्वर में) आखिर कुछ बताएगा भी कि क्या हुआ है।</div>
<div class="class_86">नियामत</div>
<div class="class_82">:</div>
<div class="class_84">(जाते-जाते) अयूब साहब सचमुच फिर पुल पार करके अन्दर चले आये हैं—अपनी बेगम को साथ लेकर! मैं तो मजाक समझ रहा था…पुल के पार छोड़कर आया था उन्हें…</div>
<div class="class_86">अब्दुल्ला</div>
<div class="class_82">:</div>
<div class="class_84">अपनी बेगम को साथ लेकर! उनकी बेगम इस वक्त यहां क्या करने आई हैं? सच-सच बता…</div>
<div class="class_86">नियामत</div>
<div class="class_82">:</div>
<div class="class_84">यकीन नहीं है तो खुद आकर देख ले…गुड्‌डो ठीक कह रही थी…वह आ गया है। मैं उधर उस तरफ भी देख लूं…क्या हाल है। शायद दरार…अब निकलना मुश्किल होगा।</div>
<div class="class_116">परेशान-सा चला जाता है।</div>
<div class="class_86">पण्डित</div>
<div class="class_82">:</div>
<div class="class_84">इसका मतलब है कि पुल से आने-जाने में कोई खास दिक्कत नहीं है।</div>
<div class="class_86">अब्दुल्ला</div>
<div class="class_82">:</div>
<div class="class_84">हम यहां से उस पार जाएंगे या उस पार से आने वालों के लिए यहां रुकेंगे? यह भी कोई बात हुई! हम उधर जाने की तैयारी में हैं, लोग इधर आ रहे हैं!</div>
<div class="class_86">पण्डित</div>
<div class="class_82">:</div>
<div class="class_84">लेकिन हम लोग चलेंगे तो अभी न, जब वे दोनों लड़कियां आ जाएंगी, अयूब साहब और उनकी बेगम आ जाएंगी…और जब नियामत आकर तुझे उधर की खबर देगा? तब तक तू जल्दी से मुझे एक पैग डाल दे।</div>
<div class="class_86">अब्दुल्ला</div>
<div class="class_82">:</div>
<div class="class_84">ठहरिए…जरा गौर से सुनिए। सुन रहे हैं?</div>
<div class="class_86">पण्डित</div>
<div class="class_82">:</div>
<div class="class_84">क्या?</div>
<div class="class_86">अब्दुल्ला</div>
<div class="class_82">:</div>
<div class="class_84">वही दरिया की आवाज। ऐसा नहीं लगता जैसे कोई बड़े-बड़े पत्थरों को पहाड़ से नीचे ढकेल रहा हो?</div>
<div class="class_86">पण्डित</div>
<div class="class_82">:</div>
<div class="class_84">मुझे ऐसा कुछ नहीं लग रहा। पानी की आवाज है—वैसी ही जैसी हमेशा सुनाई देती है।</div>
<div class="class_86">अब्दुल्ला</div>
<div class="class_82">:</div>
<div class="class_84">हमेशा यह आवाज ऐसी सुनाई देती है?</div>
<div class="class_86">पण्डित</div>
<div class="class_82">:</div>
<div class="class_84">दरियाओं में पानी ज्यादा होने से कुछ ऊंची सुनाई देती होगी—बस इतना ही फर्क है।</div>
<div class="class_86">अब्दुल्ला</div>
<div class="class_82">:</div>
<div class="class_84">इतना ही फर्क है? पर आप शायद इस फर्क को नहीं समझ सकते। आपने वह रात मेरी तरह यहां काटी होती, तो आप भी इस फर्क को समझ सकते थे। मुझे लगता है कि अब और यहां रुकना खतरे से खाली नहीं है।</div>
<div class="class_86">पण्डित</div>
<div class="class_82">:</div>
<div class="class_84">तो तू चाहता क्या है? तू अभी कहे, अभी यहां से चल दें।</div>
<div class="class_86">अब्दुल्ला</div>
<div class="class_82">:</div>
<div class="class_84">चल तो दें…पर वे दोनों लड़कियां? और वो अयूब साहब और उनकी बेगम। इन सबको छोड़कर कैसे जाया जा सकता है? आप थोड़ी देर यहीं ठहरें, मैं अभी सबको जमा करके लाता हूं? (चलते-चलते) पर आप तब तक यहीं ठहरेंगे। कहीं जायेंगे नहीं…मैं अभी आ रहा हूं—बाहर सब लोग साथ-साथ चलेंगे। ठीक है न?</div>
<div class="class_86">पण्डित</div>
<div class="class_82">:</div>
<div class="class_84">हां, ठीक है। मैं तेरे आने तक यहीं हूं—तू फिक्र मत कर।</div>
<div class="class_122">अब्दुल्ला बरामदे में पहुंचकर फिर एक बार पीछे की तरफ देख लेता है।</div>
<div class="class_86">अब्दुल्ला</div>
<div class="class_82">:</div>
<div class="class_84">बस, मैं अभी आ ही रहा हूं।</div>
<div class="class_116">बायीं तरफ से चला जाता है। पण्डित अपना छोड़ा हुआ अखबार फिर से उठाकर काउंटर पर कुहनी रखे उसमें से समाचार पढ़ने लगता है।</div>
<div class="class_86">पण्डित</div>
<div class="class_82">:</div>
<div class="class_84">आदमी अन्तरिक्ष में…एक सौ नब्बे घण्टे पचपन मिनट! अन्तरिक्ष में आदमी की उड़ान के चार नये रिकार्ड।…चढ़ती कीमतों को नीचे लाना असम्भव। वित्त मन्त्री की नयी कर-योजना।…उत्तर प्रदेश के वैधानिक संकट के सम्बन्ध में अभी कोई निर्णय नहीं।…दो-दो रुपये के नये नोट…चीफ कमिश्नर का बयान—नल के पानी के कीड़े नुकसानदेह नहीं।</div>
<div class="class_116">इस बीच पीछे लॉन में अयूब की दुबली-सी आकृति नजर आती है। जमा-जमाकर पैर रखता हुआ बरामदा पार करके वह हॉल में आता है। वह चौबीस-पच्चीस साल का नव-युवक है—चेहरे की हड्डियां निकली हुई हैं। गहरे रंग का सूट पहने हैं। टाई और कालर मुचड़ रहे हैं। हाथ में ह्विस्की का आधा खाली गिलास है जिसमें से वह अन्दर आकर एक हल्का-सा घूंट भरता है। बात करते हुए हर वक्त उसकी आवाज से नशे का असर झलकता है।</div>
<div class="class_86">अयूब</div>
<div class="class_82">:</div>
<div class="class_84">(पण्डित के पास पहुंचकर) क्या कर रहे हो…क्या नुकसानदेह नहीं?</div>
<div class="class_116">पण्डित चौंककर उसकी तरफ देखता है और अखबार तह करने लगता है।</div>
<div class="class_86">पण्डित</div>
<div class="class_82">:</div>
<div class="class_84">नल के पानी के कीड़े। चीफ कमिश्नर का यह कहना है।</div>
<div class="class_86">अयूब</div>
<div class="class_82">:</div>
<div class="class_84">बेचारा चीफ कमिश्नर! और बेचारे कीड़े! (एक और घूंट भरकर) अब्दुल्ला यहां नहीं है?</div>
<div class="class_86">पण्डित</div>
<div class="class_82">:</div>
<div class="class_84">यहीं है, अभी आ रहा है।…तो नियामत आपको नहीं मिला…</div>
<div class="class_86">अयूब</div>
<div class="class_82">:</div>
<div class="class_84">यह मैं कैसे कह सकता हूं कि वह मुझे नहीं मिला। या मिला था तो कब मिला था…मिलना होगा तो फिर मिल जाएगा…और एक बात और। मेरा ख्याल है, मैं उम्र में तुमसे काफी छोटा हूं।</div>
<div class="class_86">पण्डित</div>
<div class="class_82">:</div>
<div class="class_84">हो सकता है। कम-से-कम देखने में तो ऐसा ही लगता है।</div>
<div class="class_86">अयूब</div>
<div class="class_82">:</div>
<div class="class_84">तो आप वाप मत करो। आज तक किसी ने मुझे आप करके नहीं बुलाया। सिवाय नौकरों के। सुनने में अजीब-सा लगता है।</div>
<div class="class_86">पण्डित</div>
<div class="class_82">:</div>
<div class="class_84">तो तुम…तुम्हें कुछ देर पहले नियामत पुल के पार छोड़कर आया था और तुम अभी-अभी फिर पुल पार करके अन्दर आए हो?</div>
<div class="class_86">अयूब</div>
<div class="class_82">:</div>
<div class="class_84">अभी-अभी नहीं। थोड़ी देर पहले। यही दस-बीस मिनट। एक आदमी को यहां देखना था। डाक्टर को।</div>
<div class="class_86">पण्डित</div>
<div class="class_82">:</div>
<div class="class_84">डाक्टर को देखना था? इस वक्त? यहां?</div>
<div class="class_86">अयूब</div>
<div class="class_82">:</div>
<div class="class_84">और नहीं तो मैं लौटकर क्यों आता? उसी को देखने के लिए आधे क्लब का चक्कर लगा आया हूं। इधर के सब टैरेस, सब कोर्ट, मैंने देख लिए हैं। पर वह नहीं मिला। मिला सिर्फ यह ह्विस्की का गिलास—आधा पिया हुआ।</div>
<div class="class_116">गिलास में से फिर घूंट भर लेता है।</div>
<div class="class_86">पण्डित</div>
<div class="class_82">:</div>
<div class="class_84">पर डाक्टर तो शायद यहां चार-पांच बजे के बाद से आया ही नहीं। कम-से-कम मैंने उसे नहीं देखा।</div>
<div class="class_86">अयूब</div>
<div class="class_82">:</div>
<div class="class_84">यही नियामत भी कहता था—कि वह नहीं आया। पर मैंने सोचा कि अब आये ही हैं, तो एक बार देख तो लेना ही चाहिए। पर डाक्टर तो डाक्टर, और भी कोई आदमजाद कहीं आसपास नजर नहीं आया। नजर आये कुछ ताश के बिखरे हुए पत्ते, कुछ मूंगफली के छिलके, कुछ चूरा हुए वेफर्ज, कुछ मसली हुई प्लास्टिक की थैलियां, और वह गिलास। इनके अलावा एक फिसले हुए पांव का निशान है, और एक सैंडल का बायां पैर। आदमी सच कितने डरपोक होते हैं! नहीं?</div>
<div class="class_86">पण्डित</div>
<div class="class_82">:</div>
<div class="class_84">नियामत कह रहा था कि कोई और भी शायद तुम्हारे साथ पुल पार करके आया है।</div>
<div class="class_86">अयूब</div>
<div class="class_82">:</div>
<div class="class_84">आया है? आया नहीं, आयी है। और आने-आने में ही अभी दरिया में गिर गयी होती।</div>
<div class="class_86">पण्डित</div>
<div class="class_82">:</div>
<div class="class_84">दरिया में गिर गयी होती? पर कौन थी वह जो…?</div>
<div class="class_86">अयूब</div>
<div class="class_82">:</div>
<div class="class_84">थी नहीं, है। वह मेरी बीवी है सलमा…आज मुझे यहीं उसे डॉक्टर से मिलाना था।</div>
<div class="class_86">पण्डित</div>
<div class="class_82">:</div>
<div class="class_84">पर अगर टूटा पुल पार करने में सचमुच खतरा था, तो ऐसे में उसे पार कराना…यह बहुत जरूरी था क्या?</div>
<div class="class_86">अयूब</div>
<div class="class_82">:</div>
<div class="class_84">खतरा-अतरा कुछ नहीं था। मैं एक छलांग में उस तरफ से इस तरफ आ गया था। पर बेगम बेचारी डर रही थी, इसलिए ऐसा हुआ। कहा न, डाक्टर से उसे मिलाना था।</div>
<div class="class_86">पण्डित</div>
<div class="class_82">:</div>
<div class="class_84">डाक्टर से मिलाना था! कुछ तबियत खराब है?</div>
<div class="class_86">अयूब</div>
<div class="class_82">:</div>
<div class="class_84">नहीं, कुछ रिश्ते खराब हैं। मेरे और मेरी बीवी के…हमें कुछ गहरी बातें डाक्टर से करनी थीं। डाक्टर मेरी बीवी का बचपन का दोस्त है…अब समझे कुछ तुम?</div>
<div class="class_86">पण्डित</div>
<div class="class_82">:</div>
<div class="class_84">शायद नहीं।</div>
<div class="class_86">अयूब</div>
<div class="class_82">:</div>
<div class="class_84">समझने की जरूरत भी नहीं होनी चाहिए। मियां-बीवी के रिश्ते में किसी तीसरे को पड़ना भी नहीं चाहिए…</div>
<div class="class_86">पण्डित</div>
<div class="class_82">:</div>
<div class="class_84">लेकिन तुम तो खुद डाक्टर को बीच में डाल रहे हो। डाक्टर को सिर्फ तुम्हारी बेगम जानती हैं या तुम भी…</div>
<div class="class_86">अयूब</div>
<div class="class_82">:</div>
<div class="class_84">(घूंट भरकर) जानने और जानने में भी फर्क होता है। नहीं! डाक्टर को जितना मेरी बीवी जानती है उतना शायद यहां और कोई नहीं जानता। यों डाक्टर और मैं हम दोनों एक मोहल्ले में रहे हैं, एक कालेज में पढ़े हैं और एक ही…खैर छोड़ो। यह मसला तुम्हारी समझ में नहीं आएगा…आना भी नहीं चाहिए…</div>
<div class="class_116">अब्दुल्ला बड़बड़ाता हुआ बरामदे से आता है, और सीधा टेलीफोन की तरफ बढ़ता है। पण्डित उसे देखकर अपनी बात बीच में ही छोड़ देता है।</div>
<div class="class_86">अब्दुल्ला</div>
<div class="class_82">:</div>
<div class="class_84">किसी को किसी चीज की फिक्र नहीं। अपनी जान की भी फिक्र नहीं। अब उनमें से एक का तो पता ही नहीं चल रहा है। न वह कार्ड रूम में है न टेबल-टेनिस रूम में, और न ही स्वीमिंग पूल पर। कब से कह रहा हूं कि यह वक्त किसी तरह जान बचाकर यहां से निकल चलने का है। पर कोई सुनता ही नहीं।</div>
<div class="class_86">अयूब</div>
<div class="class_82">:</div>
<div class="class_84">क्यों अब्दुल्ला क्या बात है? इतना परेशान क्यों हो रहा है?</div>
<div class="class_86">अब्दुल्ला</div>
<div class="class_82">:</div>
<div class="class_84">(अचकचाकर) आप…आप साहब? तो उस वक्त नियामत आपको पुल के पार छोड़कर नहीं आया था? आप फिर…</div>
<div class="class_86">अयूब</div>
<div class="class_82">:</div>
<div class="class_84">वह मुझे छोड़ आया था। पर एक बार पार जाकर आदमी फिर वापस नहीं आ सकता क्या?</div>
<div class="class_86">अब्दुल्ला</div>
<div class="class_82">:</div>
<div class="class_84">जी हां, वापस आने के लिए इससे अच्छा वक्त और कौन-सा हो सकता था! (जाकर रिसीवर उठाने लगता है, रिसीवर उठाकर) हलो एक्सचेंज—मुझे थ्री टू वन चाहिए—हलो हलो हलो—थ्री टू वन नहीं, थ्री वन टू चाहिए—थ्री, वन, टू रुका हुआ है! (रिसीवर रखकर) अब यह नंबर ही नहीं मिलने का।</div>
<div class="class_86">पण्डित</div>
<div class="class_82">:</div>
<div class="class_84">तू किसे फोन कर रहा था?</div>
<div class="class_86">अब्दुल्ला</div>
<div class="class_82">:</div>
<div class="class_84">शफी साहब को, और किसे करूंगा?</div>
<div class="class_86">पण्डित</div>
<div class="class_82">:</div>
<div class="class_84">नंबर मिल जाय, तो जरा मुझे भी देना। मुझे भी उससे एक बात करनी है।</div>
<div class="class_86">अब्दुल्ला</div>
<div class="class_82">:</div>
<div class="class_84">आपको भी इसी वक्त बात करनी है! इसके बाद भला कभी बात करने का वक्त मिलेगा?</div>
<div class="class_86">अयूब</div>
<div class="class_82">:</div>
<div class="class_84">मियां अब्दुल्ला, तू खफा किस बात पर हो रहा है? वैसे जब तू खफा होता है, तो तेरे चेहरे पर अजब-सी रौनक आ जाती है। और जब वह रौनक आ जाती है, तो तू खफा नहीं जान पड़ता। खैर, शफी से पूछ लेना कि अगर डाक्टर वहां उसके पास हो, तो एक बात उसे बता दे। कह दे कि हम दोनों यहां पहुंच गये हैं, और उसका इन्तजार कर रहे हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">कह दूं कि आप और आपकी बेगम यहां डाक्टर का इन्तजार कर रहे हैं? और इस तरह डाक्टर को और यहां बुला लूं?</div>
<div class="class_86">अयूब</div>
<div class="class_82">:</div>
<div class="class_84">डाक्टर को हमने यहां मिलने का वक्त दे रखा था। और हमारा मिलना बहुत जरूरी है…क्योंकि बेगम नीम बेहोश-सी बाहर पोर्टिको में पड़ी हैं…</div>
<div class="class_86">अब्दुल्ला</div>
<div class="class_82">:</div>
<div class="class_84">(टेलीफोन के पास से हटकर आता हुआ) बेगम नीम बेहोश-सी बाहर पोर्टिको में पड़ी हैं? और यह बात आप इतने इत्मीनान से मुझे बता रहे हैं?</div>
<div class="class_86">अयूब</div>
<div class="class_82">:</div>
<div class="class_84">इस तरह घबराने की जरूरत नहीं। बाहर नियामत उसकी देखभाल कर रहा है।</div>
<div class="class_86">अब्दुल्ला</div>
<div class="class_82">:</div>
<div class="class_84">यह बात आपको पहले ही मुझे नहीं बतानी चाहिए थी?</div>
<div class="class_86">अयूब</div>
<div class="class_82">:</div>
<div class="class_84">पहले कब? तुझे देखने से भी पहले?</div>
<div class="class_86">अब्दुल्ला</div>
<div class="class_82">:</div>
<div class="class_84">मिस्टर पण्डित, आप जरा टेलीफोन का ख्याल रखें। हो सकता है शफी साहब का, या मिस्टर सोमनाथ का कोई फोन आए। मैं तब तक जरा बाहर देखकर आता हूं।</div>
<div class="class_116">दायीं तरफ से चला जाता है।</div>
<div class="class_86">अयूब</div>
<div class="class_82">:</div>
<div class="class_84">(पण्डित से) एक सिगरेट दोगे?</div>
<div class="class_116">पण्डित सिगरेट का पैकेट उसकी तरफ बढ़ा देता है। अयूब एक सिगरेट लेकर सुलगाने की कोशिश करता है, पर दो-तीन तीलियां जला चुकने पर भी सिगरेट सुलगने में नहीं आता।</div>
<div class="class_86">अयूब</div>
<div class="class_82">:</div>
<div class="class_84">(हाथ की तीली तोड़कर) या तो तीलियों में आग नहीं रही, या शायद अपने में ही खींचने का दम नहीं रहा।</div>
<div class="class_86">पण्डित</div>
<div class="class_82">:</div>
<div class="class_84">(अपना सिगरेट सुलगाने की कोशिंश करता हुआ) हवा में नमी बढ़ जाने से हमेशा यही होता है। कई-कई तीलियां बेकार चली जाती हैं, और मुंह से एक कश धुआं नहीं निकलता।…तुम्हारा ख्याल है, तुम्हारी बीवी की तबियत कुछ ज्यादा खराब है?</div>
<div class="class_86">अयूब</div>
<div class="class_82">:</div>
<div class="class_84">लो, इस बार सुलग गया। हमेशा तभी सुलगता है जब आदमी हिम्मत हारने लगता है।…तुम कुछ कह रहे थे?</div>
<div class="class_86">पण्डित</div>
<div class="class_82">:</div>
<div class="class_84">मैं तुम्हारी बीवी के बारे में पूछ रहा था—कि क्या उनकी तबियत ज्यादा खराब है?</div>
<div class="class_86">अयूब</div>
<div class="class_82">:</div>
<div class="class_84">उसकी तबियत उतनी खराब नहीं है जितना वह डर गयी है। डर गयी है क्योंकि उसका पांव फिसल गया था। अगर किसी तरह संभल न जाती, तो हो सकता था कि…</div>
<div class="class_86">पण्डित</div>
<div class="class_82">:</div>
<div class="class_84">हां, तुमने बताया था कि वह दरिया में गिरते-गिरते बची हैं।</div>
<div class="class_86">अयूब</div>
<div class="class_82">:</div>
<div class="class_84">अब मैं सोच सकता हूं कि वह क्यों इतना डर गयी है।</div>
<div class="class_1117">वह डाक्टर को शायद फेस नहीं करना चाहती।</div>
<div class="class_86">पण्डित</div>
<div class="class_82">:</div>
<div class="class_84">फेस नहीं करना चाहती?</div>
<div class="class_86">अयूब</div>
<div class="class_82">:</div>
<div class="class_84">इस बात को छोड़ो। क्या तुम सोच सकते हो कि मियां-बीवी के रिश्तों के बीच अगर कोई छाया भी आ जाए, तो क्या से क्या हो सकता है…गलत मत समझना…मेरी बीवी की जिंदगी में और कोई नहीं है, पर मेरे लिए वह एक कब्रिस्तान बन गई है…औरत कब्रिस्तान क्यों बन जाती है?</div>
<div class="class_86">पण्डित</div>
<div class="class_82">:</div>
<div class="class_84">क्यों बन जाती है! शायद उसके भीतर कुछ मर जाता है…</div>
<div class="class_86">अयूब</div>
<div class="class_82">:</div>
<div class="class_84">लेकिन क्यों मर जाता है!</div>
<div class="class_86">पण्डित</div>
<div class="class_82">:</div>
<div class="class_84">इसके लिए हर आदमी की अपनी वजह हो सकती है। उसकी अपनी वजह होगी।</div>
<div class="class_86">अयूब</div>
<div class="class_82">:</div>
<div class="class_84">हां वह तो होगी ही।…शफी बता रहा था कि कलकत्ते में तुम्हारा ऊन का कारखाना है?</div>
<div class="class_86">पण्डित</div>
<div class="class_82">:</div>
<div class="class_84">हां, है तो सही। पर उसका इस बात से क्या ताल्लुक है?</div>
<div class="class_86">अयूब</div>
<div class="class_82">:</div>
<div class="class_84">ताल्लुक यह है कि तुम सिर्फ ऊन का काम कर सकते हो। आदमी के अकेले रहने की बात नहीं समझ सकते।…हर आदमी की अपनी अलग वजह हो सकती है; पर हर आदमी के उस वजह तक पहुंचने की भी तो कोई वजह होती है।</div>
<div class="class_86">पण्डित</div>
<div class="class_82">:</div>
<div class="class_84">हूं।…कौन कह रहा था कि कल आते हुए तुम्हारी कार की कहीं टक्कर-अक्कर हुई थी?</div>
<div class="class_86">अयूब</div>
<div class="class_82">:</div>
<div class="class_84">टक्कर नहीं हुई थी। सड़क टूटी थी, इसलिए गाड़ी धचका खाकर एक पत्थर से जा टकरायी थी। क्यों?</div>
<div class="class_86">पण्डित</div>
<div class="class_82">:</div>
<div class="class_84">और, कि घर में सख्त लड़ाई-झगड़ा हुआ था, इसलिए तुम गाड़ी लेकर आधी रात को श्रीनगर से निकल पड़े थे?</div>
<div class="class_86">अयूब</div>
<div class="class_82">:</div>
<div class="class_84">तो इसका मतलब है कि शफी तुम्हें ये सब बातें बताता रहा है। वह सचमुच बहुत डरपोक आदमी है।</div>
<div class="class_86">पण्डित</div>
<div class="class_82">:</div>
<div class="class_84">डरपोक क्यों?</div>
<div class="class_86">अयूब</div>
<div class="class_82">:</div>
<div class="class_84">सिर्फ डरपोक आदमी ही इस तरह हर बात के लिए गवाह जुटाता रहता है। वह डरपोक न होता तो तुम्हें मेरे बारे में और मुझे तुम्हारे बारे में इतनी बातें न बताता। (गिलास पण्डित की तरफ बढ़ाकर) तुम लोगे थोड़ी-सी?</div>
<div class="class_86">पण्डित</div>
<div class="class_82">:</div>
<div class="class_84">नहीं, अभी नहीं।</div>
<div class="class_86">अयूब</div>
<div class="class_82">:</div>
<div class="class_84">ओ! तुम शायद जूटी शराब पीना पसन्द नहीं करते।…तुम मेरे घर के लड़ाई-झगड़े का जिक्र क्यों कर रहे थे?</div>
<div class="class_86">पण्डित</div>
<div class="class_82">:</div>
<div class="class_84">इसलिए कि तुमने खुद इसका जिक्र मुझसे किया था…तुम अपनी बीवी की बात मुझसे कर रहे थे। नहीं?</div>
<div class="class_86">अयूब</div>
<div class="class_82">:</div>
<div class="class_84">मैं अपनी बीवी की बात तुमसे कर रहा था…कौन-सी बात?</div>
<div class="class_86">पण्डित</div>
<div class="class_82">:</div>
<div class="class_84">यही—औरत के कब्रिस्तान बन जाने की बात…शफी यह भी कह रहा था कि उसे डर है कि कहीं…</div>
<div class="class_86">अयूब</div>
<div class="class_82">:</div>
<div class="class_84">कि कहीं मेरी बीवी खुदकशी न कर बैठे? (हंसकर) यह बात उसने एक बार हौले से मुझसे कही थी। तब मुझे लगा था कि यह वह इसलिए कह रहा है कि शायद मेरी बीवी को मुझसे पिण्ड छुड़ाने का यही एक रास्ता नजर आता है। लेकिन शफी मेरा दोस्त है, और भला आदमी भी है। इसलिए उसने बहुत हौले से यह बात मुझसे कही थी…मेरे साथ दोस्ती निभाने के साथ-साथ वह अपनी भलमनसाहत को भी खतरे में नहीं डालना चाहता। (एक घूंट में गिलास खाली करके) और वह जानता है कि मैं भला आदमी नहीं हूं।</div>
<div class="class_116">गिलास को काउंटर पर लुढ़का देता है जिससे वह काउंटर के अन्दर की तरफ गिरकर टूट जाता है।</div>
<div class="class_122">पर तुम जो बात कर रहे थे, मैं उसी को लेकर पूछता हूं…यह नहीं हो सकता कि आदमी शिद्‌दत से सोचने का आदी हो, इसलिए उसका घर में लड़ाई-झगड़ा हो? इसीलिए वह सामने के गड्‌डे को न देख सके, और उसकी गाड़ी एक पत्थर से जा टकराए?</div>
<div class="class_86">पण्डित</div>
<div class="class_82">:</div>
<div class="class_84">और उसका हाथ एक गिलास को भी ठीक से न रख सके, जिससे वह दूसरी तरफ गिरकर टूट जाए।</div>
<div class="class_86">अयूब</div>
<div class="class_82">:</div>
<div class="class_84">मैं गिलास की कीमत अदा कर सकता हूं, उनकी तुम फिक्र मत करो।</div>
<div class="class_116">पल भर खामोश रहकर कश खींचता रहता है। फिर लाउंज में तिपाई की तरफ जाकर उस पर रखी ऐश-ट्रे में अपना सिगरेट बुझा देता है।</div>
<div class="class_122">तुम एक काम कर सकते हो?</div>
<div class="class_86">पण्डित</div>
<div class="class_82">:</div>
<div class="class_84">बताओ।</div>
<div class="class_86">अयूब</div>
<div class="class_82">:</div>
<div class="class_84">खिड़की से यह देख सकते हो— कि वह अब तक यहीं है या ये लोग उसे बाहर छोड़ आए हैं?</div>
<div class="class_86">पण्डित</div>
<div class="class_82">:</div>
<div class="class_84">किसे—तुम्हारी बीवी को?</div>
<div class="class_86">अयूब</div>
<div class="class_82">:</div>
<div class="class_84">हां, उसी को।</div>
<div class="class_86">पण्डित</div>
<div class="class_82">:</div>
<div class="class_84">तुम खुद खिड़की तक जाकर क्यों नहीं देखना चाहते?</div>
<div class="class_86">अयूब</div>
<div class="class_82">:</div>
<div class="class_84">यह मैं भी नहीं जानता कि मैं खुद जाकर क्यों नहीं देखना चाहता।</div>
<div class="class_86">पण्डित</div>
<div class="class_82">:</div>
<div class="class_84">यह इसलिए नहीं कि तुम मन में कहीं अपने को गुनहगार महसूस करते हो?</div>
<div class="class_86">अयूब</div>
<div class="class_82">:</div>
<div class="class_84">गुनहगार? किस चीज का गुनहगार?</div>
<div class="class_86">पण्डित</div>
<div class="class_82">:</div>
<div class="class_84">उसे साथ लाने का।</div>
<div class="class_86">अयूब</div>
<div class="class_82">:</div>
<div class="class_84">मैं नहीं जानता। लेकिन मुझे अफसोस जरूर है। अगर डाक्टर उसे यहां मिल जाता, तो मुझे अफसोस न होता। पर अब मुझे लगता है कि…</div>
<div class="class_116">अब्दुल्ला पहले से भी घबराया हुआ दायीं तरफ से आता है, और सीधा काउंटर की तरफ जाने लगता है।</div>
<div class="class_86">अब्दुल्ला</div>
<div class="class_82">:</div>
<div class="class_84">मैं ही हूं जो हर एक की बात सुन लेता हूं। पर मेरी बात—मेरी बात कोई नहीं सुनता। कोई तब तक नहीं सुनने का जब तक कि पानी सिर से ही…(जबान काटकर) एक तो मेरी यह काली ज़बान नहीं रहती। कितना अपने को टोकूं कि ऐसी बात मुंह से न निकालूं, पर बात निकलेगी, तो बस ऐसी ही।</div>
<div class="class_86">पण्डित</div>
<div class="class_82">:</div>
<div class="class_84">ध्यान से जाना, उधर कांच के टुकड़े बिखरे हैं।</div>
<div class="class_86">अब्दुल्ला</div>
<div class="class_82">:</div>
<div class="class_84">(अलमारी की तरफ देखकर) कांच के टुकड़े? कांच के टुकड़े उधर कैसे बिखर गए?</div>
<div class="class_86">पण्डित</div>
<div class="class_82">:</div>
<div class="class_84">कैसे भी बिखर गए—तू पांव संभालकर रखना। पहने भी तू यह घिसी चप्पल है जिसमें जाने कितने सूराख हैं।</div>
<div class="class_116">अब्दुल्ला पैर संभालता हुआ काउंटर के पीछे जाकर जल्दी से अलमारी खोलता है, और उसमें से ब्रांडी की बोतल और एक गिलास निकालता है।</div>
<div class="class_86">अब्दुल्ला</div>
<div class="class_82">:</div>
<div class="class_84">कहा नहीं था मैंने आपसे कि पानी की आवाज तेज होती जा रही है? पर आपका ख्याल था कि यह मेरा वहम है—मेरे कान अपने अन्दर से ही ऐसी आवाज सुन रहे हैं। अब चलकर देख लीजिए न कि दोनों दरिया आपस में मिल रहे हैं या नहीं—यह आवाज रोज इस तरह सुनाई देती है?</div>
<div class="class_116">गिलास में थोड़ी-सी ब्रांडी डालता है। फिर उसमें से थोड़ी वापस बोतल में डालता है।</div>
<div class="class_86">पण्डित</div>
<div class="class_82">:</div>
<div class="class_84">यह ब्रांडी किसके लिए ले जा रहा है?</div>
<div class="class_86">अब्दुल्ला</div>
<div class="class_82">:</div>
<div class="class_84">अयूब साहब की बेगम के लिए।</div>
<div class="class_86">पण्डित</div>
<div class="class_82">:</div>
<div class="class_84">उनकी तबियत सचमुच ज्यादा खराब है क्या?</div>
<div class="class_86">अब्दुल्ला</div>
<div class="class_82">:</div>
<div class="class_84">(गिलास लिए काउंटर से आगे आता हुआ) इसका मुझे पता नहीं। यह बात या तो अल्लाह मियां जानता है, या नियामत मियां। एक तरफ मुझसे कह रहा है कि जल्दी से उनके लिए ब्रांडी ले आ और दूसरी तरफ कह रहा है कि…</div>
<div class="class_116">सिर हिलाकर चुप कर जाता है।</div>
<div class="class_86">पण्डित</div>
<div class="class_82">:</div>
<div class="class_84">क्यों, चुप क्यों कर गया?</div>
<div class="class_86">अब्दुल्ला</div>
<div class="class_82">:</div>
<div class="class_84">क्योंकि दूसरी तरफ के बाद एक तीसरी तरफ भी है, और तीसरी तरफ का ख्याल रखना सबसे ज़रूरी है।</div>
<div class="class_116">दायीं तरफ से जाने लगता है। दायीं तरफ से चला जाता है। अयूब इस बीच लाउंच के सोफे पर आ बैठता है। पण्डित काउंटर के पास स्टूल पर बैठकर पलभर ब्रांडी की खुली बोतल को हल्के-हल्के हिलाता रहता है।</div>
<div class="class_86">पण्डित</div>
<div class="class_82">:</div>
<div class="class_84">(अयूब से) तुम अपनी बीवी को देखने नहीं जाओगे? सोच क्या रहे हो?</div>
<div class="class_86">अयूब</div>
<div class="class_82">:</div>
<div class="class_84">(सिर उठाकर) मैं!…मैं कुछ भी नहीं सोच रहा।</div>
<div class="class_86">पण्डित</div>
<div class="class_82">:</div>
<div class="class_84">तुम बाहर जाकर उसे देखना भी नहीं चाहते?</div>
<div class="class_86">अयूब</div>
<div class="class_82">:</div>
<div class="class_84">नहीं, अभी नहीं।…देखो, तुम यहां से डाक्टर को फोन कर सकते हो?</div>
<div class="class_86">पण्डित</div>
<div class="class_82">:</div>
<div class="class_84">(दूसरा सिगरेट सुलगाता हुआ) पर डाक्टर की डिस्पेंसरी में तो फोन है ही नहीं। न ही उसके क्वार्टर में है।</div>
<div class="class_86">अयूब</div>
<div class="class_82">:</div>
<div class="class_84">और कहीं फोन कर सकते हो?</div>
<div class="class_86">पण्डित</div>
<div class="class_82">:</div>
<div class="class_84">यह तुम खामखाह की बात नहीं सोच रहे?</div>
<div class="class_86">अयूब</div>
<div class="class_82">:</div>
<div class="class_84">हां, है तो खामखाह की बात।…पर मुश्किल यह है…कि आदमी ज़्यादातर…खामखाह की बातें ही सोचता है। फर्क इतना है…कि मैं अपनी तरह से सोचता हूं…तुम अपनी तरह से सोचते हो…और जो समझता है कि वह नहीं सोचता…वह खामखाह अपने को धोखा देता है।</div>
<div class="class_86">पण्डित</div>
<div class="class_82">:</div>
<div class="class_84">(बोतल हाथ में लेकर) यह कौन-सा लेबल है? एक्शा नंबर बन! बहुत गर्म ब्रांडी होती है। नहीं?</div>
<div class="class_86">अयूब</div>
<div class="class_82">:</div>
<div class="class_84">हां, बहुत गर्म होती हे…अगर आदमी पी ले, तब।</div>
<div class="class_122">तुम्हारा मन है…तो क्यों नहीं थोड़ी-सी गिलास में डाल लेते?</div>
<div class="class_86">पण्डित</div>
<div class="class_82">:</div>
<div class="class_84">वह आदमी यहां नहीं है…अब्दुल्ला। वह यहां होता, तो…</div>
<div class="class_86">अयूब</div>
<div class="class_82">:</div>
<div class="class_84">(हल्के-से-हसंकर) यह भी खामखाह की बात नहीं है? (उठकर उधर आता हुआ) लाओ, मैं तुम्हें डाल देता हूं।</div>
<div class="class_116">वह अभी काउंटर के पास नहीं पहुंचता कि टेलीफोन की घण्टी बज उठती है। पण्डित जाकर रिसीवर उठाता है। अयूब तब तक जाकर उसकी जगह स्टूल पर बैठ जाता है और बोतल हाथ में लेता है।</div>
<div class="class_86">पण्डित</div>
<div class="class_82">:</div>
<div class="class_84">(रिसीवर में) हलो…कौन बोल रहा है?…शफी? मिस्टर सोमनाथ?…हां-हां, यहीं है…ज़रा बाहर गया है।…वह और अब्दुल्ला दोनों हाल में नहीं हैं।…मैं पण्डित बोल रहा हूं…बस शुक्रिया…जी नहीं, तीन-चार और लोग भी हैं…हां, वह भी यहीं हैं…बस अब चलने को ही है…जरा इसलिए रुक गए थे कि…मिस्टर अयूब डाक्टर को खोज रहे थे। मैं फोन करने ही वाला था…हां…अगर किसी तरह आप डाक्टर को खबर भिजवा दें…क्या…हां…क्या? सेफ नहीं है?…किसने, एक्स. ई. एन. ने कहा है?…कि कोई भी पुल पर न जाए? तो कब तक इन लोगों को यहां…? आप फिर फोन करेंगे? कितनी देर में?…हां, मैं ख्याल रखूंगा। आप ज़रा जल्दी ही पता दें।…नहीं-नहीं-नहीं, मेरे यहां रहते आपको फिक्र करने की ज़रूरत नहीं।…हां, ठीक है। ठीक है।…ठीक है। अच्छा। (रिसीवर रखकर) इन लोगों ने पुल पर से जाने की मनाही कर दी है।</div>
<div class="class_86">अयूब</div>
<div class="class_82">:</div>
<div class="class_84">राख झाड़ दो…नहीं तो कपड़ों पर गिर जाएगी।</div>
<div class="class_116">पण्डित हाथ के सिगरेट को देखता है। पर उसकी लम्बी राख झाड़ने से पहले ही उसकी शेरवानी पर गिर जाती है।</div>
<div class="class_122">देखा…गिर गई न!</div>
<div class="class_86">पण्डित</div>
<div class="class_82">:</div>
<div class="class_84">(शेरवानी से राख झाड़ता हुआ) तुम क्या समझते हो…डेढ़-दो घण्टे में पुल ठीक किया जा सकता है? मिस्टर सोमनाथ कह रहे हैं कि एक्स. ई. एन. अभी मजदूर लगा रहा है…उसने अपना आदमी गांव में मजदूर जमा करने भेजा है।</div>
<div class="class_86">अयूब</div>
<div class="class_82">:</div>
<div class="class_84">तुम जानते हो यहां का एक्स. ई. एन. कौन है?… मिरजा!…बी. के. मिरजा। उसे हमेशा पुल तुड़वाने का काम दिया जाता है…पुल बनवाने का नहीं।</div>
<div class="class_86">पण्डित</div>
<div class="class_82">:</div>
<div class="class_84">पर मिस्टर सोमनाथ कह रहे हैं कि…</div>
<div class="class_86">अयूब</div>
<div class="class_82">:</div>
<div class="class_84">मिस्टर सोमनाथ।…ह-हा! मिस्टर सोमनाथ का मिनिस्ट्री में खासा हत्था न होता, तो वे आज जेल में होते।…मिस्टर सोमनाथ।</div>
<div class="class_86">पण्डित</div>
<div class="class_82">:</div>
<div class="class_84">तो तुम्हारा मतलब है कि…</div>
<div class="class_86">अयूब</div>
<div class="class_82">:</div>
<div class="class_84">(गिलास में ब्रांडी डालता हुआ) ब्रांडी पियो थोड़ी-सी…मेरा मतलब कुछ नहीं है।</div>
<div class="class_86">पण्डित</div>
<div class="class_82">:</div>
<div class="class_84">ठहरो, मैं पहले जाकर इन लोगों को बता दूं…अब्दुल्ला और नियामत को। (चलते हुए) ये लोग इतनी देर से जाने बाहर क्या कर रहे हैं!</div>
<div class="class_116">दायीं तरफ से जाने लगता है।</div>
<div class="class_86">अयूब</div>
<div class="class_82">:</div>
<div class="class_84">सुनो।</div>
<div class="class_116">पण्डित हल्की त्योरी के साथ उसकी तरफ देखता है।</div>
<div class="class_122">यह ब्रांडी मैंने तुम्हारे लिए डाली है।</div>
<div class="class_116">पण्डित कुछ कहने को होता है, पर जैसे अपनी बात चबाकर बाहर निकल जाता है। अयूब स्टूल से उठकर लाउंज के बीचोंबीच आ जाता है।</div>
<div class="class_116">टेलीफोन की घण्टी फिर बज उठती है। वह गिलास से एक घूंट भरकर उसे तिपाई पर रख देता है, और जाकर रिसीवर उठा लेता है।</div>
<div class="class_86">अयूब</div>
<div class="class_82">:</div>
<div class="class_84">(रिसीवर में) हलो…हां-हां…हूं, यही पर हूं…खतरा?</div>
<div class="class_122">खतरा कोई नहीं है…कौन? डाक्टर?…वह वहीं है?…तुम्हारे पास?…हां-हां, आई है…वह भी यहीं है…क्या?…वह आना चाहता था?…तो उससे कहो न, अब भी आ जाय…आसार अच्छे नहीं है… नहीं हैं, तो क्या हुआ? वह आना चाहे तो…क्या? किसका ख्याल?….अपना?…दूसरों का? दूसरा इस वक्त यहां कोई नहीं है…</div>
<div class="class_116">सहसा उनकी नजर बरामदे से आती हुई गुड्डो पर पड़ती है। गुड्डो के चेहरे और हाव-भाव में वह ताजगी है जो तैरने के बाद शरीर में आ जाती है। उसके कपड़े बिल्कुल नयी तराज़ के हैं, पर भीगने से उनकी क्रीज मर चुकी है। बाल कटे हुए हैं, पर चेहरे पर सिवाय हल्की लिपिस्टक के कोई भी मेकअप नहीं है। वह अपना पर्स हिलाती हुई हाल में आकर कुछ परेशानी के साथ इधर-उधर देखती है।</div>
<div class="class_86">रीता</div>
<div class="class_82">:</div>
<div class="class_84">नीरू…ओ नीरू।</div>
<div class="class_86">अयूब</div>
<div class="class_82">:</div>
<div class="class_84">(रिसीवर में)…मतलब उन लोगों में से कोई नहीं है…जिनका तुम जिक्र कर रहे हो।…और कौन है? आवाज…(हल्के से हंसकर) आवाजें बहुत धोखा दे सकती हैं।…तो भी?…तो भी कुछ नहीं…बस खास बात कुछ नहीं…हुई, तो मैं खुद तुम्हें फोन कर लूंगा…बाई-बाई।</div>
<div class="class_116">लगता है दूसरी तरफ से अभी कुछ और कहा जा रहा था जब वह बीच में ही रिसीवर रख देता है।</div>
<div class="class_86">रीता</div>
<div class="class_82">:</div>
<div class="class_84">(पास आती हुई) यहां किसी ने उस लड़की को तो नहीं देखा…नीरा को?</div>
<div class="class_86">अयूब</div>
<div class="class_82">:</div>
<div class="class_84">यह नीरा कौन है? वही छोटी-सी लड़की जो कल…</div>
<div class="class_86">रीता</div>
<div class="class_82">:</div>
<div class="class_84">(सहसा अयूब को पहचानकर) आप…तुम…यहां और कोई आदमी नहीं है?</div>
<div class="class_86">अयूब</div>
<div class="class_82">:</div>
<div class="class_84">कई आदमी और हैं…पर वे सब बाहर हैं। (दायीं तरफ इशारा करके) बाहर…पुल के पास।</div>
<div class="class_116">गुड्डो बिना कुछ कहे उस तरफ से बाहर जाने लगती है।</div>
<div class="class_122">पर वह लड़की वहां नहीं है।</div>
<div class="class_116">गुड्डो पलभर के लिए ठिठक जाती है।</div>
<div class="class_122">मेरा ख्याल है वह तो शायद यहां क्लब में ही नहीं है।</div>
<div class="class_86">रीता</div>
<div class="class_82">:</div>
<div class="class_84">(कुछ तीखी आवाज में) वह यहीं है।</div>
<div class="class_116">मुड़कर बरामदे की तरफ जाने लगती है।</div>
<div class="class_86">अयूब</div>
<div class="class_82">:</div>
<div class="class_84">कम-से-कम मैंने उसे नहीं देखा।…पर सुनो…गुड्डो रुककर तीखी नजर से उसकी तरफ देखती है।</div>
<div class="class_86">रीता</div>
<div class="class_82">:</div>
<div class="class_84">क्या बात है?</div>
<div class="class_86">अयूब</div>
<div class="class_82">:</div>
<div class="class_84">तुम्हें शायद…मुझसे डर लग रहा है मैं कहना चाहता था कि अच्छा होगा…अगर…तुम…</div>
<div class="class_86">रीता</div>
<div class="class_82">:</div>
<div class="class_84">अगर मैं…</div>
<div class="class_86">अयूब</div>
<div class="class_82">:</div>
<div class="class_84">अगर तुम…कल को…आज के साथ मिलाकर न देखो…हो सकता है कल की वजह से…</div>
<div class="class_86">रीता</div>
<div class="class_82">:</div>
<div class="class_84">कल का जवाब तुम्हें कल ही नहीं मिल गया था?</div>
<div class="class_86">अयूब</div>
<div class="class_82">:</div>
<div class="class_84">वही तो मैं कह रहा हूं…कि कल की बात…कल के साथ थी। और जहां तक आज का सवाल है…आज के लिए…मुझे तुमसे इतना ही कहना है कि…</div>
<div class="class_86">रीता</div>
<div class="class_82">:</div>
<div class="class_84">आज के लिए मुझसे कुछ भी कहने की जरूरत नहीं है। अगर कोशिश करोगे कहने की, तो मैं अभी बाहर चल कर…</div>
<div class="class_86">अयूब</div>
<div class="class_82">:</div>
<div class="class_84">वह तो खैर मुमकिन ही नहीं है…मतलब बाहर चल सकना।…क्योंकि अभी-अभी अब्दुल्ला कह गया था कि फिलहाल किसी को भी उधर न आने दिया जाए?</div>
<div class="class_86">रीता</div>
<div class="class_82">:</div>
<div class="class_84">(रुककर) क्यों? अब्दुल्ला कौन है हमें रोकने वाला?…और तुम कौन हो मुझसे यह कहने वाले?</div>
<div class="class_86">अयूब</div>
<div class="class_82">:</div>
<div class="class_84">मैं कौन हूं? कोई भी आदमी कौन है, यह क्या वह कभी ठीक से बता सकता है?</div>
<div class="class_86">रीता</div>
<div class="class_82">:</div>
<div class="class_84">तुम्हारा मतलब?</div>
<div class="class_86">अयूब</div>
<div class="class_82">:</div>
<div class="class_84">मतलब हर आदमी अलग-अलग वक्त और अलग-अलग जगह पर अलग-अलग आदमी होता है। किसी एक वक्त और किसी एक जगह पर वह कौन है, क्या यह वह आसानी से बता सकता है?</div>
<div class="class_86">रीता</div>
<div class="class_82">:</div>
<div class="class_84">(तुनककर) मुझसे इस तरह की बातें करने की ज़रूरत नहीं। मुझे लगता है कि कल जो तुम्हारे साथ हुआ था और होने को था, वह तुम्हें अब तक याद नहीं रहा।</div>
<div class="class_86">अयूब</div>
<div class="class_82">:</div>
<div class="class_84">मैं वही तो कह रहा था कि मैं आज अपने बारे में कुछ भी कहूं, तुम मुझे वही आदमी समझोगी जिसे तुमने कल एक खास वक्त पर, एक खास शक्ल में देखा था। बहर-हाल, तुम शायद किसी को खोजती हुई यहां आई थीं। यह नीरा वही छोटी-सी लड़की है न जो कल बैडमिंटन कोर्ट में ऊधम मचा रही थी? मेरा ख्याल है वह यहां क्लब में नहीं है।</div>
<div class="class_86">रीता</div>
<div class="class_82">:</div>
<div class="class_84">वह यहीं है। अभी थोड़ी देर पहले तक मेरे साथ थी।</div>
<div class="class_86">अयूब</div>
<div class="class_82">:</div>
<div class="class_84">यह नीरा किसकी लड़की है?</div>
<div class="class_86">रीता</div>
<div class="class_82">:</div>
<div class="class_84">क्यों? कोहली साहब की…</div>
<div class="class_86">अयूब</div>
<div class="class_82">:</div>
<div class="class_84">ये वही कोहली साहब है न…जिसका एक मन्दिर भी है?</div>
<div class="class_86">रीता</div>
<div class="class_82">:</div>
<div class="class_84">हां, वही।</div>
<div class="class_86">अयूब</div>
<div class="class_82">:</div>
<div class="class_84">और जो रोज़ क्ल्ब में आकर मन्दिर के चढ़ावे की शराब पीता है।</div>
<div class="class_86">रीता</div>
<div class="class_82">:</div>
<div class="class_84">(सख्ती से देखकर) यह मैं नहीं जानती।</div>
<div class="class_86">अयूब</div>
<div class="class_82">:</div>
<div class="class_84">(पीछे से) खैर छोड़ो, तुम्हें पता है कि यहां से बाहर जाने का पुल टूट गया है?</div>
<div class="class_86">रीता</div>
<div class="class_82">:</div>
<div class="class_84">हां, मुझे पता है, उसमें दो-ढाई फुट की दरार पड़ गई है।</div>
<div class="class_86">अयूब</div>
<div class="class_82">:</div>
<div class="class_84">यह खबर पहले की है। नयी खबर यह है कि पुल पर आने-जाने की बिल्कुल मनाही हो गई है।</div>
<div class="class_86">रीता</div>
<div class="class_82">:</div>
<div class="class_84">यह तुमसे किसने कहा है?</div>
<div class="class_86">अयूब</div>
<div class="class_82">:</div>
<div class="class_84">टूरिस्ट अफसर मिस्टर सोमनाथ ने। अभी थोड़ी देर पहले। टेलीफोन पर।</div>
<div class="class_86">रीता</div>
<div class="class_82">:</div>
<div class="class_84">क्या कहा है उन्होंने?</div>
<div class="class_86">अयूब</div>
<div class="class_82">:</div>
<div class="class_84">यही कि एक्स. ई. एन. का कहना है कि अब किसी को भी पुल पर आने-जाने न दिया जाये। इसलिए हो सकता है कि जितने लोग यहां हैं, उन सबको आज रात-भर यहीं रहना पड़े।</div>
<div class="class_86">रीता</div>
<div class="class_82">:</div>
<div class="class_84">(कुछ घबराहट के साथ) रात-भर यहीं रहना पड़े? यह कैसे होगा?</div>
<div class="class_86">अयूब</div>
<div class="class_82">:</div>
<div class="class_84">कैसे भी हो…अगर रहना पड़ेगा…तो रहना ही पड़ेगा।…बल्कि हो तो यह भी सकता है कि…हम लोग…आज रात के बाद कल दिनभर…और कल दिनभर के बाद फिर कल रातभर…यहीं रुके रहें…और पुल ठीक होने में न आए।</div>
<div class="class_86">रीता</div>
<div class="class_82">:</div>
<div class="class_84">ये सब फिजूल की बातें हैं हम लोग सालों से यहां आते हैं। ऐसा कभी आज तक नहीं हुआ।</div>
<div class="class_86">अयूब</div>
<div class="class_82">:</div>
<div class="class_84">इसलिए तो और भी मुमकिन है…कि आज ऐसा हो जाए…जो कभी नहीं हुआ होता…वह होने लगता है, तो…(चुटकी बजाकर) बस ऐसे हो जाता है।…बहरहाल…तुम उस लड़की को खोज रही थीं न…</div>
<div class="class_86">रीता</div>
<div class="class_82">:</div>
<div class="class_84">(अपने को थोड़ा सहेजकर) हां, यह ज़रा-सी बात से नाराज़ होकर जाने किधर निकल गई है।</div>
<div class="class_86">अयूब</div>
<div class="class_82">:</div>
<div class="class_84">लड़कियां…बहुत नाराज हो जाती हैं।…खास तौर से…छोटी उम्र की लड़कियां। नहीं?</div>
<div class="class_86">रीता</div>
<div class="class_82">:</div>
<div class="class_84">(कुछ सकपकाकर) वह इसी बात पर तो मुझसे नाराज हुई है…कि उसे छोटी उम्र का क्यों समझा जाता है। इतना कह दिया कि यह बात भी जो वह पूछ रही है, क्या बच्चों की-सी नहीं है? और यह कि अभी चौदह की तो वह हुई नहीं, फिर अभी से अपने को बड़ी समझने का शौक उसे क्यों चर्रा आया है? बस इसी बात पर वह बिगड़ खड़ी हुई, और गुस्से में वहां से भाग गई। मेरा ख्याल था, भागकर वह इधर आई होगी, पर…</div>
<div class="class_86">अयूब</div>
<div class="class_82">:</div>
<div class="class_84">ना…इधर वह नहीं आई।…कम-से-कम…मेरे सामने नहीं आई।</div>
<div class="class_86">रीता</div>
<div class="class_82">:</div>
<div class="class_84">यह अभी की ही तो बात है…पांच-दस मिनट पहले की। अब एक तो अंधेरा उतर रहा है, और ऊपर से फिर बारिश के आसार नजर आ रहे हैं। इस आधे मील के टापू में कहीं उलटी-सीधी तरफ निकल गई तो और मुसीबत खड़ी होगी।</div>
<div class="class_116">बरामदे की तरफ जाती है। रीता दायीं तरफ से चली जाती है। अयूब उससे कुछ कहने को होता है, पर अपने को रोक लेता है। ब्रांडी की बोतल से एक घूंट भरकर वह लाउंज के बीचोंबीच आ जाता है। दो-एक मैगजीनें उठाता है और उन्हें वापस रख देता है। फिर पल-भर खिड़की की तरफ देखता रहता है।</div>
<div class="class_86">अयूब</div>
<div class="class_82">:</div>
<div class="class_84">फिर वही उतरती हुई रात और वहीं आवाजें-झींगुरों, झिल्लियों और मेढकों की। वही एक आदम-सी दहशत, वही अकेलापन और वही अपने-आपसे सामना। (टेलीफोन के पास जाकर उसके रिसीवर को हल्के-से छेड़ता हुआ) क्या चाहता हूं? किसी से बात करना? पर किसी से बात करना ही तो नहीं चाहता? (टेलीफोन के पास से हटकर) तो क्या चाहता हूं? इस तरह यहां अकेले खड़े रहना? बाहर की तरफ देखते जाना? (सिर को हल्के-से झटका देकर) कुछ समझ में नहीं आता। कुछ समझ में नहीं आता कि क्या चाहता हूं—खास तौर से जब रात उतरती है, ये आवाजें सुनाई देती हैं, तो क्यों इतना छटपटाने लगता हूं?</div>
<div class="class_116">धीरे-धीरे आकर तिपाई पर बैठ जाता है।</div>
<div class="class_122">परसों रात भी एक ऐसी ही छटपटाहट के बाद वह सब हुआ था। अब्बाजान और दूसरे लोगों को ख्याल होगा कि मैं अपने हिस्से के लिए लड़ रहा हूं, जमीन-जायदाद और रुपये-पैसे के लिए चखचख कर रहा हूं—मगर क्या मैं उनमें से किसी को भी समझा सकता था कि मैं उन सबसे अलग रहकर क्यों रहना चाहता हूं? ये परसों शाम को सुनी हुई आवाजें थीं—और परसों शाम को ही नहीं, उससे पहले हर शाम को सुनी हुई आवाजें—जिन्होंने यह सोचने के लिए मुझे मजबूर कर दिया था कि जो जिन्दगी मैं जी रहा हूं, वह मेरी अपनी जिन्दगी नहीं है—मैं चाहे जितने साल उसे ढोता रहूं फिर भी उसे अपना नहीं सकूंगा।</div>
<div class="class_1484">सोचता-सा तिपाही से उठकर टहलने लगता है। कहने को सब कुछ है—घर है, बीवी है, दो बच्चे हैं, फिर भी मैं चाहता हूं कि यह सारा ताना-बाना एक न चाहते मन के चारों तरफ बुना गया है, हालांकि बुनने वाले सिर्फ दूसरे ही नहीं हैं, मैं भी हूं। बल्कि जब कभी ताना-बाना ढीला होता नजर आया, मैंने खुद उसमें और धागे बुने हैं, खुद अपने को उन धागों में और जकड़ लेना चाहा है, और इसी से मन की छटपटाहट और बढ़ती गई है।</div>
<div class="class_116">टहलता हुआ केबिन की तरफ से होकर काउंटर के पास आ जाता है।</div>
<div class="class_122">इस वक्त यहां मैं क्यों हूं? यहां से बाहर जाकर भी फिर लौट क्यों आया हूं? क्या सिर्फ इसीलिए नहीं कि? नहीं, इस बात का सामना मैं नहीं कर सकता। क्या सचमुच मैं इतना छोटा, इतना ओछा हूं कि मैंने…? पर असलियत क्या यही नहीं है? क्या सलमा को साथ ले आने का सीधा-सा मतलब एक बार डाक्टर की आंखों में आंखें डालकर देखने की चाह नहीं थी? क्या मैंने यह नहीं चाहा था कि एक बार मुस्कराकर डाक्टर से पूछ सकूं—‘कहो डाक्टर, क्या हालचाल है?’ मेरे यह पूछने का मतलब सिर्फ वही समझ सकता था या मैं। क्योंकि सलमा से शादी करने के बाद डाक्टर से यह मेरी पहली मुलाकात होती। डाक्टर अपनी बीवी सकीना को पाकर खुश नहीं हो सका…उसी तरह जैसे मैं सलमा से शादी करके। सिर्फ वह अपना खोल बनाए रखना चाहता है—शायद उसका ख्याल है कि उसका खोल किसी को नजर नहीं आएगा। पर किसका खोल किसे नजर नहीं आता? सब एक-दूसरे के खोल से वाकिफ हैं, एक-दूसरे का खोल उतरते देखना चाहते हैं—मगर अपना खोल बनाए रखते हुए। क्योंकि सिर्फ एक ही खोल है—अपना—जो कि लगता है किसी तरह निभाया जा सकता है—कुछ और दूर तक, फिर कुछ और दूर तक। और दूर तक। (ब्रांडी का एक और घूंट भरके हल्की-तुर्श-हंसी के साथ) और कल का वह हादसा! क्या समझा होगा इन लोगों ने कि कितना खबीस हूं मैं! राह चलते एक नावाकिफ लड़की का हाथ पकड़कर अपनी तरफ खींचना—इससे बड़ी हिमाकत क्या हो सकती थी? पर क्या सचमुच वह हादसा शराब के नशे में ही हुआ था जैसा कि ये लोग समझते हैं? क्या मैंने जानबूझकर ऐसा नहीं किया था जिससे कि दस आदमियों के बीच मुझे जलील होना पड़े? जिससे कि इसकी खबर श्रीनगर पहुंचे और वे लोग जान जाएं कि वह खोल, वह भस्म, जिसे वे बनाए रखना चाहते हैं, मैंने तोड़ दिया है?</div>
<div class="class_116">तभी टैरेस की ओर से आकर नीरा झांकती है।</div>
<div class="class_86">रीता</div>
<div class="class_82">:</div>
<div class="class_84">गुड्डो दीदी! गुड्डो दीदी!…यहां भी नहीं हैं? उफ्…</div>
<div class="class_86">अयूब</div>
<div class="class_82">:</div>
<div class="class_84">यह वही लड़की है जिसे गुड्डो खोज रही थी और यह गुड्डो को खोज रही है…(बरामदे की तरफ जाता हुआ) ओ लड़की…क्या नाम है तेरा…सुन, इधर आ।</div>
<div class="class_116">नीरा एक बार घूमकर उसकी तरफ देखती है, और फिर टैरेस से उतरकर बायीं तरफ भाग जाती है।</div>
<div class="class_122">ओ लड़की…किधर जा रही है तू? तुझसे कहा है इधर आ। सुन नहीं रही तू? ओ.…क्या नाम है तेरा…सुन…</div>
<div class="class_116">लॉन में से होकर वह भी बायीं तरफ से चला जाता है। कुछ क्षण मंच खाली रहता है। बादल की गरज के साथ हल्की वर्षा का शब्द सुनाई देने लगता है। बरामदे के पार अंधेरा गहरा होता चला जाता है। सहसा टेलीफोन की घण्टी बजने लगती है। कुछ क्षण बजने के बाद घण्टी बन्द हो जाती है। हवा के झोंके से तिपाई पर रखी पत्र-पत्रिकाएं फड़फड़ाती हैं। रीता दायीं तरफ से आती है।</div>
<div class="class_86">रीता</div>
<div class="class_82">:</div>
<div class="class_84">कितनी फिजूल की कोशिश कर रहे हैं ये लोग—कि जैसे पत्थर रखने से अब भी किसी तरह टूटते पुल को संभाला जा सकता है। (अपनी खाली कलाई पर नजर डालकर) पता नहीं क्या बजा होगा।…बड़ी ममी को पता चलेगा कि उनकी घड़ी आज मुझसे खो गई है, तो आधी रात तक न वे सोएंगी, न किसी और को सोने देंगी। (कलाई को उंगली और अंगूठे की चूड़ी में लेकर) पर पता तो उन्हें तब चलेगा न जब…जब हम बाहर पहुंच सकें। लगता है उस आदमी की कही बात ही सच होने जा रही है—आज रातभर हम सबको शायद यहीं रहना पड़ेगा। (बाहर की तरफ देखकर) अंधेरा हो गया है, बारिश उतर आई है, और नीरा जाने अब तक बाहर कहां घूम रही है? (आसमान देखकर) पर वह आदमी…वह भी तो नजर नहीं आ रहा। कहीं ऐसा तो नहीं कि…नहीं, ऐसी बात मुझे सोचनी भी नहीं चाहिए। पर शायद उससे उतनी बात करना भी ठीक नहीं था। ऐसे आदमी का कुछ भरोसा है? बड़ी ममी अक्सर कहा करती हैं कि भीड़ में आदमी आदमी होता है, और अकेले में…पर मैंने क्या हमेशा इस बात का मजाक नहीं उड़ाया है?</div>
<div class="class_116">बिजली कौंधने से बरामदे के पार का हिस्सा बीच-बीच में पलभर के लिए चमक जाता है। वर्षा की आवाज पहले से तेज हो जाती है।</div>
<div class="class_122">एक तो बारिश को भी बस इसी वक्त शुरू होना था। अब मैं चाहूं भी तो जाकर उसे देख नहीं सकती। और अंधेरे में क्या पता है…कल उस आदमी ने जो हरकत की थी; उसे नजर में रखते हुए…मुझे उस आदमी से बिलकुल बात ही नहीं करनी चाहिए थी।</div>
<div class="class_116">कुछ कदम बरामदे की तरफ जाकर लौट आती है। तभी अब्दुल्ला बायीं तरफ से सलमा को साथ लिए हुए आता है। सलमा दरम्याने कद की महिला है। रंग गेहुंआ है। बड़ी-बड़ी आंखों के अलावा भी चेहरे का अपना आकर्षण है। हल्के रंग की साड़ी उसके शरीर पर बहुत फबती है। देखने में दुबली नहीं है, पर भारी भी नहीं कहा जा सकता। उम्र बाईस और तेईस के बीच है। चेहरे पर स्वाभाविक सौभ्यता के अलावा विषाद की भी हल्की छाया है। अब्दुल्ला उसका रेनकोट उठाए हुए है।</div>
<div class="class_86">अब्दुल्ला</div>
<div class="class_82">:</div>
<div class="class_84">(आगे आकर रेनकोट सोफे की बांह पर रखता हुआ) यहां बैठिए…थोड़ी देर और आराम करने से तबियत ठीक हो जाएगी।</div>
<div class="class_86">सलमा</div>
<div class="class_82">:</div>
<div class="class_84">मेरी तबियत अब पहले से काफी ठीक है।</div>
<div class="class_116">कहती हुई हल्के कदमों से खिड़की की तरफ चली जाती है।</div>
<div class="class_86">अब्दुल्ला</div>
<div class="class_82">:</div>
<div class="class_84">मैं कह रहा था कि आप कुछ देर यहां बैठ जातीं, तो…</div>
<div class="class_86">सलमा</div>
<div class="class_82">:</div>
<div class="class_84">(खिड़की से बाहर देखती हुई) मैंने कहा है न, मैं ठीक हूं—अब बैठने की ऐसी ज़रूरत नहीं है।</div>
<div class="class_86">अब्दुल्ला</div>
<div class="class_82">:</div>
<div class="class_84">खैर आपकी मर्जी है। वैसे बेहतर यही था कि…रीता इस बीच उसके पास आ जाती है।</div>
<div class="class_86">रीता</div>
<div class="class_82">:</div>
<div class="class_84">देख, अभी-अभी वह एक आदमी यहां था न…?</div>
<div class="class_86">अब्दुल्ला</div>
<div class="class_82">:</div>
<div class="class_84">मैं अभी-अभी बाहर से आ रहा हूं। कौन आदमी यहां था, कौन नहीं था, इसके बारे में मैं कुछ नहीं जानता।</div>
<div class="class_86">रीता</div>
<div class="class_82">:</div>
<div class="class_84">(तीखे स्वर में) वह आदमी नहीं था यहां, जिसकी वजह से कल…? (सलमा रीता को ताकती है)</div>
<div class="class_86">अब्दुल्ला</div>
<div class="class_82">:</div>
<div class="class_84">जरा आहिस्ता बोलो, आहिस्ता। (दिल पर हाथ रखे हुए) तुम्हें पता नहीं मुझे दिल का दौरा पड़ता है।…तुम्हारा मतलब मिस्टर अयूब से है?</div>
<div class="class_86">रीता</div>
<div class="class_82">:</div>
<div class="class_84">देख, वह लड़की है न नीरा?</div>
<div class="class_86">अब्दुल्ला</div>
<div class="class_82">:</div>
<div class="class_84">तुम अयूब साहब की बात कर रही हो, या नीरा की बात कर रही हो?</div>
<div class="class_86">रीता</div>
<div class="class_82">:</div>
<div class="class_84">मैं दोनों की बात कर रही हूं।</div>
<div class="class_86">अब्दुल्ला</div>
<div class="class_82">:</div>
<div class="class_84">दोनों की? तो तुम्हारा मतलब है कि…</div>
<div class="class_86">रीता</div>
<div class="class_82">:</div>
<div class="class_84">तू बात सुन तो सही। मैं उधर गई थी..मेरी घड़ी नहीं मिल रही थी, इस वजह से भी परेशान थी…</div>
<div class="class_86">अब्दुल्ला</div>
<div class="class_82">:</div>
<div class="class_84">अब तुम उन दोनों की बात छोड़कर अपनी बात करने लगीं।</div>
<div class="class_86">रीता</div>
<div class="class_82">:</div>
<div class="class_84">(फिर तीखे स्वर में) तू बात सुनेगा भी या खामखाह टोकता ही जाएगा।</div>
<div class="class_86">अब्दुल्ला</div>
<div class="class_82">:</div>
<div class="class_84">आहिस्ता। आहिस्ता। हां, बताओ क्या बात है।</div>
<div class="class_86">रीता</div>
<div class="class_82">:</div>
<div class="class_84">नीरा उधर आई, तो मैं परेशान थी। वह इधर से झल्लाई हुई गई थी—शायद तूने ही उससे कोई बात कह दी थी। वहां आते ही मुझसे पूछने लगी कि क्या वह देखने में बच्चा नजर आती है? मैंने उसे जवाब नहीं दिया, तो अपने को मुझे दिखाकर और मेरा कन्धा झिंझोड़कर पूछने लगी कि क्या मैं भी उसे बच्चा समझती हूं? मैंने गुस्से में इतना कहा कि यह बात भी, जो वह पूछ रही है, यह बच्चों की सी नहीं है? और कि अभी चौदह की तो वह हुई नहीं, फिर अभी से उसे अपने को बड़ी समझने का शौक क्यों चर्रा आया है इस पर वह एकाएक बिगड़ खड़ी हुई, और गुस्से से पांव पटकती वहां से चली गई। मेरा ख्याल था कि वह इधर आई होगी, पर इधर आकर पता चला कि वह इधर नहीं आई।</div>
<div class="class_86">अब्दुल्ला</div>
<div class="class_82">:</div>
<div class="class_84">पता किससे चला? मिस्टर अयूब से?</div>
<div class="class_86">रीता</div>
<div class="class_82">:</div>
<div class="class_84">हां, उसी से। वह आदमी उस वक्त यहां पर था। मैंने उसे इतना बताया था कि वह लड़की जिद में आकर जाने किस तरफ निकल गई है।</div>
<div class="class_86">अब्दुल्ला</div>
<div class="class_82">:</div>
<div class="class_84">फिर?</div>
<div class="class_86">रीता</div>
<div class="class_82">:</div>
<div class="class_84">फिर क्या? फिर मैं थोड़ी देर के लिए बाहर आ गई थी। लौटकर आई हूं, तो न उस लड़की का पता है, और न ही वह आदमी यहां पर है। ऊपर से बारिश उतर आई है। अब एक तो मुझे डर है कि इस आधे मील के टापू में वह लड़की जाने इस वक्त कहां भटक रही होगी, और दूसरे वह आदमी…</div>
<div class="class_86">अब्दुल्ला</div>
<div class="class_82">:</div>
<div class="class_84">हूं…तो इस वक्त तुम मुझसे क्या चाहती हो?</div>
<div class="class_86">रीता</div>
<div class="class_82">:</div>
<div class="class_84">क्या चाहती हूं? क्या तुम खुद नहीं समझते कि हममें से किसी को जाकर उन्हें देखना चाहिए?</div>
<div class="class_86">अब्दुल्ला</div>
<div class="class_82">:</div>
<div class="class_84">हममें से किसी को?…तुम्हारा मतलब है कि मुझे जाकर देखना चाहिए?</div>
<div class="class_86">रीता</div>
<div class="class_82">:</div>
<div class="class_84">अगर तुम नहीं जा सकते, तो यह रेनकोट मुझे दे दो। मैं चली जाती हूं।</div>
<div class="class_86">अब्दुल्ला</div>
<div class="class_82">:</div>
<div class="class_84">मैंने कहा है मैं नहीं जा सकता? अब तो मेरे पास फुरसत ही फुरसत है। जब तक पुल ठीक नहीं होता, तब तक सिवाय फुरसत के और रह ही क्या गया है?</div>
<div class="class_116">काउंटर के अन्दर से होकर स्टोर से जाने लगता है।</div>
<div class="class_86">रीता</div>
<div class="class_82">:</div>
<div class="class_84">ये लोग क्या करने की सोच रहे हैं? पुल बिल्कुल टूट गया है, तो उसकी जगह नया पुल बनने में तो कई दिन, कई हफ्ते लग जाएंगे।</div>
<div class="class_116">टेलीफोन के पास जाकर रिसीवर उठा लेती है।</div>
<div class="class_122">हलो एक्सचेंज…हलो, हलो, हलो…(कमानी को कई बार खटखटाकर) हलो, हलो, हलो…</div>
<div class="class_116">बाहर से पानी में किसी चीज के गिरने की आवाज सुनाई देती है।</div>
<div class="class_122">यह कुछ और टूटा है क्या?</div>
<div class="class_86">सलमा</div>
<div class="class_82">:</div>
<div class="class_84">(बिना मुड़कर उसकी तरफ देखे) टूटा कुछ नहीं, नियामत ने किनारे का एक बड़ा-सा पतथर शायद पानी में लुढ़का दिया होगा।</div>
<div class="class_86">रीता</div>
<div class="class_82">:</div>
<div class="class_84">(टेलीफोन की कमानी को लगातार खटखटाती हुई) हलो एक्सचेंज… हलो, हलो…। टेलीफोन बिल्कुल बेजान है। मेरा ख्याल है इसकी लाइन कट गई है। (फिर उसी तरह खटखटाती हुई) हलो,…हलो, हलो एक्सचेंज…</div>
<div class="class_116">वत्तियां दो-एक बार जल्दी-जल्दी झिल-मिलाकर एकाएक गुल हो जाती हैं। अंधेरे में सिर्फ रीता की आवाज सुनाई देती रहती है :</div>
<div class="class_122">हलो एक्सचेंज…हलो, हलो, हलो…</div>
<div class="class_1602">परदा</div>
</body>
</html>
